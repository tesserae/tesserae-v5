<eur. her. 1> Τίς τὸν Διὸς σύλλεκτρον οὐκ οἶδεν βροτῶν,
<eur. her. 2> ̓Αργεῖον ̓Αμφιτρύων', ὃν ̓Αλκαῖός ποτε
<eur. her. 3> ἔτιχθ' ὁ Περσέως, πατέρα τόνδ' ̔Ηρακλέους;
<eur. her. 4> ὃς τάσδε Θήβας ἔσχον, ἔνθ' ὁ γηγενὴς
<eur. her. 5> σπαρτῶν στάχυς ἔβλαστεν, ὧν γένους ̓́Αρης
<eur. her. 6> ἔσως' ἀριθμὸν ὀλίγον, οἳ Κάδμου πόλιν
<eur. her. 7> τεκνοῦσι παίδων παισίν. ἔνθεν ἐξέφυ
<eur. her. 8> Κρέων Μενοικέως παῖς, ἄναξ τῆσδε χθονός.
<eur. her. 9> Κρέων δὲ Μεγάρας τῆσδε γίγνεται πατήρ,
<eur. her. 10> ἣν πάντες ὑμεναίοισι Καδμεῖοί ποτε
<eur. her. 11> λωτῷ συνηλάλαξαν, ἡνίκ' εἰς ἐμοὺς
<eur. her. 12> δόμους ὁ κλεινὸς ̔Ηρακλῆς νιν ἤγετο.
<eur. her. 13> λιπὼν δὲ Θήβας, οὗ κατῳκίσθην ἐγώ,
<eur. her. 14> Μεγάραν τε τήνδε πενθερούς τε παῖς ἐμὸς
<eur. her. 15> ̓Αργεῖα τείχη καὶ Κυκλωπίαν πόλιν
<eur. her. 16> ὠρέξατ' οἰκεῖν, ἣν ἐγὼ φεύγω κτανὼν
<eur. her. 17> ̓Ηλεκτρύωνα: συμφορὰς δὲ τὰς ἐμὰς
<eur. her. 18> ἐξευμαρίζων καὶ πάτραν οἰκεῖν θέλων,
<eur. her. 19> καθόδου δίδωσι μισθὸν Εὐρυσθεῖ μέγαν,
<eur. her. 20> ἐξημερῶσαι γαῖαν, εἴθ' ̔́Ηρας ὕπο
<eur. her. 21> κέντροις δαμασθεὶς εἴτε τοῦ χρεὼν μέτα.
<eur. her. 22> καὶ τοὺς μὲν ἄλλους ἐξεμόχθησεν πόνους,
<eur. her. 23> τὸ λοίσθιον δὲ Ταινάρου διὰ στόμα
<eur. her. 24> βέβηκ' ἐς ̔́Αιδου, τὸν τρισώματον κύνα
<eur. her. 25> ἐς φῶς ἀνάξων, ἔνθεν οὐχ ἥκει πάλιν.
<eur. her. 26> γέρων δὲ δή τις ἔστι Καδμείων λόγος
<eur. her. 27> ὡς ἦν πάρος Δίρκης τις εὐνήτωρ Λύκος
<eur. her. 28> τὴν ἑπτάπυργον τήνδε δεσπόζων πόλιν,
<eur. her. 29> τὼ λευκοπώλω πρὶν τυραννῆσαι χθονὸς
<eur. her. 30> ̓Αμφίον' ἠδὲ Ζῆθον, ἐκγόνω Διός.
<eur. her. 31> οὗ ταὐτὸν ὄνομα παῖς πατρὸς κεκλημένος,
<eur. her. 32> Καδμεῖος οὐκ ὤν, ἀλλ' ἀπ' Εὐβοίας μολών,
<eur. her. 33> κτείνει Κρέοντα καὶ κτανὼν ἄρχει χθονός,
<eur. her. 34> στάσει νοσοῦσαν τήνδ' ἐπεσπεσὼν πόλιν.
<eur. her. 35> ἡμῖν δὲ κῆδος ἐς Κρέοντ' ἀνημμένον
<eur. her. 36> κακὸν μέγιστον, ὡς ἔοικε, γίγνεται.
<eur. her. 37> τοὐμοῦ γὰρ ὄντος παιδὸς ἐν μυχοῖς χθονὸς
<eur. her. 38> ὁ καινὸς οὗτος τῆσδε γῆς ἄρχων Λύκος
<eur. her. 39> τοὺς ̔Ηρακλείους παῖδας ἐξελεῖν θέλει
<eur. her. 40> κτανὼν δάμαρτά θ', ὡς φόνῳ σβέσῃ φόνον,
<eur. her. 41> κἄμ' — εἴ τι δὴ χρὴ κἄμ' ἐν ἀνδράσιν λέγειν
<eur. her. 42> γέροντ' ἀχρεῖον — μή ποθ' οἵδ' ἠνδρωμένοι
<eur. her. 43> μήτρωσιν ἐκπράξωσιν αἵματος δίκην.
<eur. her. 44> ἐγὼ δέ — λείπει γάρ με τοῖσδ' ἐν δώμασιν
<eur. her. 45> τροφὸν τέκνων οἰκουρόν, ἡνίκα χθονὸς
<eur. her. 46> μέλαιναν ὄρφνην εἰσέβαινε, παῖς ἐμός —
<eur. her. 47> σὺν μητρί, τέκνα μὴ θάνως' ̔Ηρακλέους,
<eur. her. 48> βωμὸν καθίζω τόνδε σωτῆρος Διός,
<eur. her. 49> ὃν καλλινίκου δορὸς ἄγαλμ' ἱδρύσατο
<eur. her. 50> Μινύας κρατήσας οὑμὸς εὐγενὴς τόκος.
<eur. her. 51> πάντων δὲ χρεῖοι τάσδ' ἕδρας φυλάσσομεν,
<eur. her. 52> σίτων ποτῶν ἐσθῆτος, ἀστρώτῳ πέδῳ
<eur. her. 53> πλευρὰς τιθέντες: ἐκ γὰρ ἐσφραγισμένοι
<eur. her. 54> δόμων καθήμεθ' ἀπορίᾳ σωτηρίας.
<eur. her. 55> φίλων δὲ τοὺς μὲν οὐ σαφεῖς ὁρῶ φίλους,
<eur. her. 56> οἳ δ' ὄντες ὀρθῶς ἀδύνατοι προσωφελεῖν.
<eur. her. 57> τοιοῦτον ἀνθρώποισιν ἡ δυσπραξία:
<eur. her. 58> ἧς μήποθ' ὅστις καὶ μέσως εὔνους ἐμοὶ
<eur. her. 59> τύχοι, φίλων ἔλεγχον ἀψευδέστατον.
<eur. her. 60> ὦ πρέσβυ, Ταφίων ὅς ποτ' ἐξεῖλες πόλιν
<eur. her. 61> στρατηλατήσας κλεινὰ Καδμείων δορός,
<eur. her. 62> ὡς οὐδὲν ἀνθρώποισι τῶν θείων σαφές.
<eur. her. 63> ἐγὼ γὰρ οὔτ' ἐς πατέρ' ἀπηλάθην τύχης,
<eur. her. 64> ὃς οὕνεκ' ὄλβου μέγας ἐκομπάσθη ποτέ,
<eur. her. 65> ἔχων τυραννίδ', ἧς μακραὶ λόγχαι πέρι
<eur. her. 66> πηδῶς' ἔρωτι σώματ' εἰς εὐδαίμονα,
<eur. her. 67> ἔχων δὲ τέκνα: κἄμ' ἔδωκε παιδὶ σῷ
<eur. her. 68> ἐπίσημον εὐνὴν ̔Ηρακλεῖ συνοικίσας.
<eur. her. 69> καὶ νῦν ἐκεῖνα μὲν θανόντ' ἀνέπτατο,
<eur. her. 70> ἐγὼ δὲ καὶ σὺ μέλλομεν θνῄσκειν, γέρον,
<eur. her. 71> οἵ θ' ̔Ηράκλειοι παῖδες, οὓς ὑπὸ πτεροῖς
<eur. her. 72> σῴζω νεοσσοὺς ὄρνις ὣς ὑφειμένη.
<eur. her. 73> οἳ δ' εἰς ἔλεγχον ἄλλος ἄλλοθεν πίτνων,
<eur. her. 74> ̓͂Ω μῆτερ, αὐδᾷ, ποῖ πατὴρ ἄπεστι γῆς;
<eur. her. 75> τί δρᾷ, πόθ' ἥξει; τῷ νέῳ δ' ἐσφαλμένοι
<eur. her. 76> ζητοῦσι τὸν τεκόντ': ἐγὼ δὲ διαφέρω
<eur. her. 77> λόγοισι, μυθεύουσα. θαυμάζων δ' ὅταν
<eur. her. 78> πύλαι ψοφῶσι, πᾶς ἀνίστησιν πόδα,
<eur. her. 79> ὡς πρὸς πατρῷον προσπεσούμενοι γόνυ.
<eur. her. 80> νῦν οὖν τίν' ἐλπίδ' ἢ πέδον σωτηρίας
<eur. her. 81> ἐξευμαρίζῃ, πρέσβυ; πρὸς σὲ γὰρ βλέπω.
<eur. her. 82> ὡς οὔτε γαίας ὅρι' ἂν ἐκβαῖμεν λάθρᾳ:
<eur. her. 83> φυλακαὶ γὰρ ἡμῶν κρείσσονες κατ' ἐξόδους:
<eur. her. 84> οὔτ' ἐν φίλοισιν ἐλπίδες σωτηρίας
<eur. her. 85> ἔτ' εἰσὶν ἡμῖν. ἥντιν' οὖν γνώμην ἔχεις
<eur. her. 86> λέγ' ἐς τὸ κοινόν, μὴ θανεῖν ἕτοιμον ᾖ.
<eur. her. 88> ὦ θύγατερ, οὔτοι ῥᾴδιον τὰ τοιάδε
<eur. her. 89> φαύλως παραινεῖν, σπουδάσαντ' ἄνευ πόνου:
<eur. her. 87> χρόνον δὲ μηκύνωμεν ὄντες ἀσθενεῖς.
<eur. her. 90> λύπης τι προσδεῖς ἢ φιλεῖς οὕτω φάος;
<eur. her. 91> καὶ τῷδε χαίρω καὶ φιλῶ τὰς ἐλπίδας.
<eur. her. 92> κἀγώ: δοκεῖν δὲ τἀδόκητ' οὐ χρή, γέρον.
<eur. her. 93> ἐν ταῖς ἀναβολαῖς τῶν κακῶν ἔνεστ' ἄκη.
<eur. her. 94> ὁ δ' ἐν μέσῳ με λυπρὸς ὢν δάκνει χρόνος.
<eur. her. 95> ἔτ' ἂν γένοιτ', ὦ θύγατερ, οὔριος δρόμος
<eur. her. 96> ἐκ τῶν παρόντων τῶνδ' ἐμοὶ καὶ σοὶ κακῶν,
<eur. her. 97> ἔλθοι τ' ἔτ' ἂν παῖς οὑμός, εὐνήτωρ δὲ σός.
<eur. her. 98> ἀλλ' ἡσύχαζε καὶ δακρυρρόους τέκνων
<eur. her. 99> πηγὰς ἀφαίρει καὶ παρευκήλει λόγοις,
<eur. her. 100> κλέπτουσα μύθοις ἀθλίους κλοπὰς ὅμως.
<eur. her. 101> κάμνουσι γάρ τοι καὶ βροτῶν αἱ συμφοραί,
<eur. her. 102> καὶ πνεύματ' ἀνέμων οὐκ ἀεὶ ῥώμην ἔχει:
<eur. her. 103> οἵ τ' εὐτυχοῦντες διὰ τέλους οὐκ εὐτυχεῖς.
<eur. her. 104> ἐξίσταται γὰρ πάντ' ἀπ' ἀλλήλων δίχα.
<eur. her. 105> οὗτος δ' ἀνὴρ ἄριστος ὅστις ἐλπίσι
<eur. her. 106> πέποιθεν αἰεί: τὸ δ' ἀπορεῖν ἀνδρὸς κακοῦ.
<eur. her. 107> ὑπώροφα μέλαθρα καὶ
<eur. her. 108> γεραιὰ δέμνι', ἀμφὶ βάκτροις
<eur. her. 109> ἔρεισμα θέμενος, ἐστάλην
<eur. her. 110> ἰηλέμων γόων ἀοι-
<eur. her. 111> δὸς ὥστε πολιὸς ὄρνις,
<eur. her. 112> ἔπεα μόνον καὶ δόκη-
<eur. her. 113> μα νυκτερωπὸν ἐννύχων ὀνείρων,
<eur. her. 114> τρομερὰ μέν, ἀλλ' ὅμως πρόθυμ'.
<eur. her. 115> ὦ τέκεα, τέκεα πατρὸς ἀπάτορ',
<eur. her. 115> ὦ γεραιὲ σύ τε τάλαινα μᾶ-
<eur. her. 116> τερ, ἃ τὸν ̓Αίδα δόμοις
<eur. her. 117> πόσιν ἀναστενάζεις.
<eur. her. 118> μὴ προκάμητε πόδα βαρύ τε
<eur. her. 120> κῶλον ὥστε πρὸς πετραῖον
<eur. her. 121> λέπας † ζυγηφόρον πῶλον
<eur. her. 122> ἀνέντες ὡς βάρος φέρον
<eur. her. 123> τροχηλάτοιο πώλου †.
<eur. her. 124> λαβοῦ χερῶν καὶ πέπλων,
<eur. her. 125> ὅτου λέλοιπε ποδὸς ἀμαυρὸν ἴχνος:
<eur. her. 125> γέρων γέροντα παρακόμιζ',
<eur. her. 127> ᾧ ξύνοπλα δόρατα νέα νέῳ
<eur. her. 126> τὸ πάρος ἐν ἡλίκων πόνοις
<eur. her. 128> ξυνῆν ποτ', εὐκλεεστάτας
<eur. her. 129> πατρίδος οὐκ ὀνείδη.
<eur. her. 130> ἴδετε, πατέρος ὡς γορ-
<eur. her. 131> γῶπες αἵδε προσφερεῖς
<eur. her. 132> ὀμμάτων αὐγαί,
<eur. her. 133> τὸ δὲ κακοτυχὲς οὐ λέλοιπεν ἐκ τέκνων
<eur. her. 134> οὐδ' ἀποίχεται χάρις.
<eur. her. 135> ̔Ελλὰς ὦ ξυμμάχους
<eur. her. 136> οἵους οἵους ὀλέσα-
<eur. her. 137> σα τούσδ' ἀποστερήσῃ.
<eur. her. 138> ἀλλ' εἰσορῶ γὰρ τῆσδε κοίρανον χθονὸς
<eur. her. 139> Λύκον περῶντα τῶνδε δωμάτων πέλας.
<eur. her. 140> τὸν ̔Ηράκλειον πατέρα καὶ ξυνάορον,
<eur. her. 141> εἰ χρή μ', ἐρωτῶ: χρὴ δ', ἐπεί γε δεσπότης
<eur. her. 142> ὑμῶν καθέστηχ', ἱστορεῖν ἃ βούλομαι.
<eur. her. 143> τίν' ἐς χρόνον ζητεῖτε μηκῦναι βίον;
<eur. her. 144> τίν' ἐλπίδ' ἀλκήν τ' εἰσορᾶτε μὴ θανεῖν;
<eur. her. 145> ἢ τὸν παρ' ̔́Αιδῃ πατέρα τῶνδε κείμενον
<eur. her. 146> πιστεύεθ' ἥξειν; ὡς ὑπὲρ τὴν ἀξίαν
<eur. her. 147> τὸ πένθος αἴρεσθ', εἰ θανεῖν ὑμᾶς χρεών,
<eur. her. 148> σὺ μὲν καθ' ̔Ελλάδ' ἐκβαλὼν κόμπους κενούς,
<eur. her. 149> ὡς σύγγαμός σοι Ζεὺς τέκνου τε κοινεών,
<eur. her. 150> σὺ δ' ὡς ἀρίστου φωτὸς ἐκλήθης δάμαρ.
<eur. her. 151> τί δὴ τὸ σεμνὸν σῷ κατείργασται πόσει,
<eur. her. 152> ὕδραν ἕλειον εἰ διώλεσε κτανὼν
<eur. her. 153> ἢ τὸν Νέμειον θῆρα; ὃν ἐν βρόχοις ἑλὼν
<eur. her. 154> βραχίονός φης' ἀγχόναισιν ἐξελεῖν.
<eur. her. 155> τοῖσδ' ἐξαγωνίζεσθε; τῶνδ' ἄρ' οὕνεκα
<eur. her. 156> τοὺς ̔Ηρακλείους παῖδας οὐ θνῄσκειν χρεών;
<eur. her. 157> ὃς ἔσχε δόξαν οὐδὲν ὢν εὐψυχίας
<eur. her. 158> θηρῶν ἐν αἰχμῇ, τἄλλα δ' οὐδὲν ἄλκιμος,
<eur. her. 159> ὃς οὔποτ' ἀσπίδ' ἔσχε πρὸς λαιᾷ χερὶ
<eur. her. 160> οὐδ' ἦλθε λόγχης ἐγγύς, ἀλλὰ τόξ' ἔχων,
<eur. her. 161> κάκιστον ὅπλον, τῇ φυγῇ πρόχειρος ἦν.
<eur. her. 162> ἀνδρὸς δ' ἔλεγχος οὐχὶ τόξ' εὐψυχίας,
<eur. her. 163> ἀλλ' ὃς μένων βλέπει τε κἀντιδέρκεται
<eur. her. 164> δορὸς ταχεῖαν ἄλοκα τάξιν ἐμβεβώς.
<eur. her. 165> ἔχει δὲ τοὐμὸν οὐκ ἀναίδειαν, γέρον,
<eur. her. 166> ἀλλ' εὐλάβειαν: οἶδα γὰρ κατακτανὼν
<eur. her. 167> Κρέοντα πατέρα τῆσδε καὶ θρόνους ἔχων.
<eur. her. 168> οὔκουν τραφέντων τῶνδε τιμωροὺς ἐμοὺς
<eur. her. 169> χρῄζω λιπέσθαι τῶν δεδραμένων δίκην.
<eur. her. 170> τῷ τοῦ Διὸς μὲν Ζεὺς ἀμυνέτω μέρει
<eur. her. 171> παιδός: τὸ δ' εἰς ἔμ', ̔Ηράκλεις, ἐμοὶ μέλει
<eur. her. 172> λόγοισι τὴν τοῦδ' ἀμαθίαν ὑπὲρ σέθεν
<eur. her. 173> δεῖξαι: κακῶς γάρ ς' οὐκ ἐατέον κλύειν.
<eur. her. 174> πρῶτον μὲν οὖν τἄρρητ' — ἐν ἀρρήτοισι γὰρ
<eur. her. 175> τὴν σὴν νομίζω δειλίαν, ̔Ηράκλεες —
<eur. her. 176> σὺν μάρτυσιν θεοῖς δεῖ μ' ἀπαλλάξαι σέθεν.
<eur. her. 177> Διὸς κεραυνόν τ' ἠρόμην τέθριππά τε,
<eur. her. 178> ἐν οἷς βεβηκὼς τοῖσι γῆς βλαστήμασιν
<eur. her. 179> Γίγασι πλευροῖς πτήν' ἐναρμόσας βέλη
<eur. her. 180> τὸν καλλίνικον μετὰ θεῶν ἐκώμασεν:
<eur. her. 181> τετρασκελές θ' ὕβρισμα, Κενταύρων γένος,
<eur. her. 182> Φολόην ἐπελθών, ὦ κάκιστε βασιλέων,
<eur. her. 183> ἐροῦ τίν' ἄνδρ' ἄριστον ἐγκρίνειαν ἄν,
<eur. her. 184> ἢ οὐ παῖδα τὸν ἐμόν, ὃν σὺ φῂς εἶναι δοκεῖν.
<eur. her. 185> Δίρφυν τ' ἐρωτῶν ἥ ς' ἔθρεψ' ̓Αβαντίδα
<eur. her. 186> οὐκ ἄν ς' ἐπαινέσειεν: οὐ γὰρ ἔσθ' ὅπου
<eur. her. 187> ἐσθλόν τι δράσας μάρτυρ' ἂν λάβοις πάτραν.
<eur. her. 188> τὸ πάνσοφον δ' εὕρημα, τοξήρη σαγήν,
<eur. her. 189> μέμφῃ: κλύων νῦν τἀπ' ἐμοῦ σοφὸς γενοῦ.
<eur. her. 190> ἀνὴρ ὁπλίτης δοῦλός ἐστι τῶν ὅπλων
<eur. her. 191> καὶ τοῖσι συνταχθεῖσιν οὖσι μὴ ἀγαθοῖς
<eur. her. 192> αὐτὸς τέθνηκε δειλίᾳ τῇ τῶν πέλας,
<eur. her. 193> θραύσας τε λόγχην οὐκ ἔχει τῷ σώματι
<eur. her. 194> θάνατον ἀμῦναι, μίαν ἔχων ἀλκὴν μόνον:
<eur. her. 195> ὅσοι δὲ τόξοις χεῖρ' ἔχουσιν εὔστοχον,
<eur. her. 196> ἓν μὲν τὸ λῷστον, μυρίους οἰστοὺς ἀφεὶς
<eur. her. 197> ἄλλοις τὸ σῶμα ῥύεται μὴ κατθανεῖν,
<eur. her. 198> ἑκὰς δ' ἀφεστὼς πολεμίους ἀμύνεται
<eur. her. 199> τυφλοῖς ὁρῶντας οὐτάσας τοξεύμασιν
<eur. her. 200> τὸ σῶμά τ' οὐ δίδωσι τοῖς ἐναντίοις,
<eur. her. 201> ἐν εὐφυλάκτῳ δ' ἐστί: τοῦτο δ' ἐν μάχῃ
<eur. her. 202> σοφὸν μάλιστα, δρῶντα πολεμίους κακῶς
<eur. her. 203> σῴζειν τὸ σῶμα, μὴ 'κ τύχης ὡρμισμένον.
<eur. her. 204> λόγοι μὲν οἵδε τοῖσι σοῖς ἐναντίαν
<eur. her. 205> γνώμην ἔχουσι τῶν καθεστώτων πέρι.
<eur. her. 206> παῖδας δὲ δὴ τί τούσδ' ἀποκτεῖναι θέλεις;
<eur. her. 207> τί ς' οἵδ' ἔδρασαν; ἕν τί ς' ἡγοῦμαι σοφόν,
<eur. her. 208> εἰ τῶν ἀρίστων τἄκγον' αὐτὸς ὢν κακὸς
<eur. her. 209> δέδοικας. ἀλλὰ τοῦθ' ὅμως ἡμῖν βαρύ,
<eur. her. 210> εἰ δειλίας σῆς κατθανούμεθ' εἵνεκα,
<eur. her. 211> ὃ χρῆν ς' ὑφ' ἡμῶν τῶν ἀμεινόνων παθεῖν,
<eur. her. 212> εἰ Ζεὺς δικαίας εἶχεν εἰς ἡμᾶς φρένας.
<eur. her. 213> εἰ δ' οὖν ἔχειν γῆς σκῆπτρα τῆσδ' αὐτὸς θέλεις,
<eur. her. 214> ἔασον ἡμᾶς φυγάδας ἐξελθεῖν χθονός:
<eur. her. 215> βίᾳ δὲ δράσῃς μηδέν, ἢ πείσῃ βίαν,
<eur. her. 216> ὅταν θεοῦ σοι πνεῦμα μεταβαλὸν τύχῃ.
<eur. her. 217> φεῦ:
<eur. her. 218> ὦ γαῖα Κάδμου: καὶ γὰρ ἐς σὲ ἀφίξομαι
<eur. her. 219> λόγους ὀνειδιστῆρας ἐνδατούμενος:
<eur. her. 220> τοιαῦτ' ἀμύνεθ' ̔Ηρακλεῖ τέκνοισί τε;
<eur. her. 220> ὃς εἷς Μινύαισι πᾶσι διὰ μάχης μολὼν
<eur. her. 221> Θήβαις ἔθηκεν ὄμμ' ἐλεύθερον βλέπειν.
<eur. her. 222> οὐδ' ̔Ελλάδ' ᾔνες' — οὐδ' ἀνέξομαί ποτε
<eur. her. 223> σιγῶν — κακίστην λαμβάνων ἐς παῖδ' ἐμόν,
<eur. her. 224> ἣν χρῆν νεοσσοῖς τοῖσδε πῦρ λόγχας ὅπλα
<eur. her. 225> φέρουσαν ἐλθεῖν, ποντίων καθαρμάτων
<eur. her. 226> χέρσου τ' ἀμοιβάς — ὧν ἐμόχθησας χάριν.
<eur. her. 227> τὰ δ', ὦ τέκν', ὑμῖν οὔτε Θηβαίων πόλις
<eur. her. 228> οὔθ' ̔Ελλὰς ἀρκεῖ: πρὸς δ' ἔμ' ἀσθενῆ φίλον
<eur. her. 229> δεδόρκατ', οὐδὲν ὄντα πλὴν γλώσσης ψόφον.
<eur. her. 230> ῥώμη γὰρ ἐκλέλοιπεν ἣν πρὶν εἴχομεν,
<eur. her. 231> γήρᾳ δὲ τρομερὰ γυῖα κἀμαυρὸν σθένος.
<eur. her. 232> εἰ δ' ἦ νέος τε κἄτι σώματος κρατῶν,
<eur. her. 233> λαβὼν ἂν ἔγχος τοῦδε τοὺς ξανθοὺς πλόκους
<eur. her. 234> καθῃμάτως' ἄν, ὥστ' ̓Ατλαντικῶν πέραν
<eur. her. 235> φεύγειν ὅρων ἂν δειλίᾳ τοὐμὸν δόρυ.
<eur. her. 236> ἆρ' οὐκ ἀφορμὰς τοῖς λόγοισιν ἁγαθοὶ
<eur. her. 237> θνητῶν ἔχουσι, κἂν βραδύς τις ᾖ λέγειν;
<eur. her. 238> σὺ μὲν λέγ' ἡμᾶς οἷς πεπύργωσαι λόγοις,
<eur. her. 239> ἐγὼ δὲ δράσω ς' ἀντὶ τῶν λόγων κακῶς.
<eur. her. 240> ἄγ', οἳ μὲν ̔Ελικῶν', οἳ δὲ Παρνασοῦ πτυχὰς
<eur. her. 241> τέμνειν ἄνωχθ' ἐλθόντες ὑλουργοὺς δρυὸς
<eur. her. 242> κορμούς: ἐπειδὰν δ' ἐσκομισθῶσιν πόλει,
<eur. her. 243> βωμὸν πέριξ νήσαντες ἀμφήρη ξύλα
<eur. her. 244> ἐμπίμπρατ' αὐτῶν καὶ πυροῦτε σώματα
<eur. her. 245> πάντων, ἵν' εἰδῶς' οὕνεκ' οὐχ ὁ κατθανὼν
<eur. her. 246> κρατεῖ χθονὸς τῆσδ', ἀλλ' ἐγὼ τὰ νῦν τάδε.
<eur. her. 247> ὑμεῖς δέ, πρέσβεις, ταῖς ἐμαῖς ἐναντίοι
<eur. her. 248> γνώμαισιν ὄντες, οὐ μόνον στενάξετε
<eur. her. 249> τοὺς ̔Ηρακλείους παῖδας, ἀλλὰ καὶ δόμου
<eur. her. 250> τύχας, ὅταν πάσχῃ τι, μεμνήσεσθε δὲ
<eur. her. 251> δοῦλοι γεγῶτες τῆς ἐμῆς τυραννίδος.
<eur. her. 252> — ὦ γῆς λοχεύμαθ', οὓς ̓́Αρης σπείρει ποτὲ
<eur. her. 253> λάβρον δράκοντος ἐξερημώσας γένυν,
<eur. her. 254> οὐ σκῆπτρα, χειρὸς δεξιᾶς ἐρείσματα,
<eur. her. 255> ἀρεῖτε καὶ τοῦδ' ἀνδρὸς ἀνόσιον κάρα
<eur. her. 256> καθαιματώσεθ', ὅστις οὐ Καδμεῖος ὢν
<eur. her. 257> ἄρχει κάκιστος τῶν νέων ἔπηλυς ὤν;
<eur. her. 258> ἀλλ' οὐκ ἐμοῦ γε δεσπόσεις χαίρων ποτέ.
<eur. her. 259> — οὐδ' ἁπόνησα πόλλ' ἐγὼ καμὼν χερὶ
<eur. her. 260> ἕξεις. ἀπέρρων δ' ἔνθεν ἦλθες ἐνθάδε,
<eur. her. 261> ὕβριζ'. ἐμοῦ γὰρ ζῶντος οὐ κτενεῖς ποτε
<eur. her. 262> τοὺς ̔Ηρακλείους παῖδας. οὐ τοσόνδε γῆς
<eur. her. 263> ἔνερθ' ἐκεῖνος κρύπτεται λιπὼν τέκνα.
<eur. her. 264> — ἐπεὶ σὺ μὲν γῆν τήνδε διολέσας ἔχεις,
<eur. her. 265> ὃ δ' ὠφελήσας ἀξίων οὐ τυγχάνει.
<eur. her. 266> — κἄπειτα πράσσω πόλλ' ἐγώ, φίλους ἐμοὺς
<eur. her. 267> θανόντας εὖ δρῶν, οὗ φίλων μάλιστα δεῖ;
<eur. her. 268> — ὦ δεξιὰ χείρ, ὡς ποθεῖς λαβεῖν δόρυ,
<eur. her. 269> ἐν δ' ἀσθενείᾳ τὸν πόθον διώλεσας.
<eur. her. 270> ἐπεί ς' ἔπαυς' ἂν δοῦλον ἐννέποντά με
<eur. her. 271> καὶ τάσδε Θήβας εὐκλεῶς ᾠκήσαμεν.
<eur. her. 272> ἐν αἷς σὺ χαίρεις: οὐ γὰρ εὖ φρονεῖ πόλις
<eur. her. 273> στάσει νοσοῦσα καὶ κακοῖς βουλεύμασιν.
<eur. her. 274> οὐ γάρ ποτ' ἂν σὲ δεσπότην ἐκτήσατο.
<eur. her. 275> γέροντες, αἰνῶ: τῶν φίλων γὰρ οὕνεκα
<eur. her. 276> ὀργὰς δικαίας τοὺς φίλους ἔχειν χρεών:
<eur. her. 277> ἡμῶν δ' ἕκατι δεσπόταις θυμούμενοι
<eur. her. 278> πάθητε μηδέν. τῆς δ' ἐμῆς, ̓Αμφιτρύων,
<eur. her. 279> γνώμης ἄκουσον, ἤν τί σοι δοκῶ λέγειν.
<eur. her. 280> ἐγὼ φιλῶ μὲν τέκνα: πῶς γὰρ οὐ φιλῶ
<eur. her. 281> ἅτικτον, ἁμόχθησα; καὶ τὸ κατθανεῖν
<eur. her. 282> δεινὸν νομίζω: τῷ δ' ἀναγκαίῳ τρόπῳ
<eur. her. 283> ὃς ἀντιτείνει σκαιὸν ἡγοῦμαι βροτόν.
<eur. her. 284> ἡμᾶς δ', ἐπειδὴ δεῖ θανεῖν, θνῄσκειν χρεὼν
<eur. her. 285> μὴ πυρὶ καταξανθέντας, ἐχθροῖσιν γέλων
<eur. her. 286> διδόντας, οὑμοὶ τοῦ θανεῖν μεῖζον κακόν.
<eur. her. 287> ὀφείλομεν γὰρ πολλὰ δώμασιν καλά:
<eur. her. 288> σὲ μὲν δόκησις ἔλαβεν εὐκλεὴς δορός,
<eur. her. 289> ὥστ' οὐκ ἀνεκτὸν δειλίας θανεῖν ς' ὕπο:
<eur. her. 290> οὑμὸς δ' ἀμαρτύρητος εὐκλεὴς πόσις,
<eur. her. 291> ὡς τούσδε παῖδας οὐκ ἂν ἐκσῶσαι θέλοι
<eur. her. 292> δόξαν κακὴν λαβόντας: οἱ γὰρ εὐγενεῖς
<eur. her. 293> κάμνουσι τοῖς αἰσχροῖσι τῶν τέκνων ὕπερ,
<eur. her. 294> ἐμοί τε μίμημ' ἀνδρὸς οὐκ ἀπωστέον.
<eur. her. 295> σκέψαι δὲ τὴν σὴν ἐλπίδ' ᾗ λογίζομαι:
<eur. her. 296> ἥξειν νομίζεις παῖδα σὸν γαίας ὕπο;
<eur. her. 297> καὶ τίς θανόντων ἦλθεν ἐξ ̔́Αιδου πάλιν;
<eur. her. 298> ἀλλ' ὡς λόγοισι τόνδε μαλθάξαιμεν ἄν;
<eur. her. 299> ἥκιστα: φεύγειν σκαιὸν ἄνδρ' ἐχθρὸν χρεών,
<eur. her. 300> σοφοῖσι δ' εἴκειν καὶ τεθραμμένοις καλῶς:
<eur. her. 301> ῥᾷον γὰρ αἰδοῦς ὑπολαβὼν φίλ' ἂν τέμοις.
<eur. her. 302> ἤδη δ' ἐσῆλθέ μ' εἰ παραιτησαίμεθα
<eur. her. 303> φυγὰς τέκνων τῶνδ': ἀλλὰ καὶ τόδ' ἄθλιον,
<eur. her. 304> πενίᾳ σὺν οἰκτρᾷ περιβαλεῖν σωτηρίαν:
<eur. her. 305> ὡς τὰ ξένων πρόσωπα φεύγουσιν φίλοις
<eur. her. 306> ἓν ἦμαρ ἡδὺ βλέμμ' ἔχειν φασὶν μόνον.
<eur. her. 307> τόλμα μεθ' ἡμῶν θάνατον, ὃς μένει ς' ὅμως.
<eur. her. 308> προκαλούμεθ' εὐγένειαν, ὦ γέρον, σέθεν:
<eur. her. 309> τὰς τῶν θεῶν γὰρ ὅστις ἐκμοχθεῖ τύχας,
<eur. her. 310> πρόθυμός ἐστιν, ἡ προθυμία δ' ἄφρων:
<eur. her. 311> ὃ χρὴ γὰρ οὐδεὶς μὴ χρεὼν θήσει ποτέ.
<eur. her. 312> εἰ μὲν σθενόντων τῶν ἐμῶν βραχιόνων
<eur. her. 313> ἦν τίς ς' ὑβρίζων, ῥᾳδίως ἐπαύσατ' ἄν:
<eur. her. 314> νῦν δ' οὐδέν ἐσμεν. σὸν δὲ τοὐντεῦθεν σκοπεῖν
<eur. her. 315> ὅπως διώσῃ τὰς τύχας, ̓Αμφιτρύων.
<eur. her. 316> οὔτοι τὸ δειλὸν οὐδὲ τοῦ βίου πόθος
<eur. her. 317> θανεῖν ἐρύκει μ', ἀλλὰ παιδὶ βούλομαι
<eur. her. 318> σῷσαι τέκν': ἄλλως δ' ἀδυνάτων ἔοικ' ἐρᾶν.
<eur. her. 319> ἰδοὺ πάρεστιν ἥδε φασγάνῳ δέρη
<eur. her. 320> κεντεῖν φονεύειν, ἱέναι πέτρας ἄπο.
<eur. her. 321> μίαν δὲ νῷν δὸς χάριν, ἄναξ, ἱκνούμεθα:
<eur. her. 322> κτεῖνόν με καὶ τήνδ' ἀθλίαν παίδων πάρος,
<eur. her. 323> ὡς μὴ τέκν' εἰσίδωμεν, ἀνόσιον θέαν,
<eur. her. 324> ψυχορραγοῦντα καὶ καλοῦντα μητέρα
<eur. her. 325> πατρός τε πατέρα. τἄλλα δ', εἰ πρόθυμος εἶ,
<eur. her. 326> πρᾶσς': οὐ γὰρ ἀλκὴν ἔχομεν ὥστε μὴ θανεῖν.
<eur. her. 327> κἀγώ ς' ἱκνοῦμαι χάριτι προσθεῖναι χάριν,
<eur. her. 328> ἡμῖν ἵν' ἀμφοῖν εἷς ὑπουργήσῃς διπλᾶ:
<eur. her. 329> κόσμον πάρες μοι παισὶ προσθεῖναι νεκρῶν,
<eur. her. 330> δόμους ἀνοίξας — νῦν γὰρ ἐκκεκλῄμεθα —
<eur. her. 331> ὡς ἀλλὰ ταῦτά γ' ἀπολάχως' οἴκων πατρός.
<eur. her. 332> ἔσται τάδ': οἴγειν κλῇθρα προσπόλοις λέγω.
<eur. her. 333> κοσμεῖσθ' ἔσω μολόντες: οὐ φθονῶ πέπλων.
<eur. her. 334> ὅταν δὲ κόσμον περιβάλησθε σώμασιν,
<eur. her. 335> ἥξω πρὸς ὑμᾶς νερτέρᾳ δώσων χθονί.
<eur. her. 336> ὦ τέκν', ὁμαρτεῖτ' ἀθλίῳ μητρὸς ποδὶ
<eur. her. 337> πατρῷον ἐς μέλαθρον, οὗ τῆς οὐσίας
<eur. her. 338> ἄλλοι κρατοῦσι, τὸ δ' ὄνομ' ἔσθ' ἡμῶν ἔτι.
<eur. her. 339> ὦ Ζεῦ, μάτην ἄρ' ὁμόγαμόν ς' ἐκτησάμην,
<eur. her. 340> μάτην δὲ παιδὸς κοινεῶν' ἐκλῄζομεν:
<eur. her. 341> σὺ δ' ἦσθ' ἄρ' ἥσσων ἢ 'δόκεις εἶναι φίλος.
<eur. her. 342> ἀρετῇ σε νικῶ θνητὸς ὢν θεὸν μέγαν:
<eur. her. 343> παῖδας γὰρ οὐ προύδωκα τοὺς ̔Ηρακλέους.
<eur. her. 344> σὺ δ' ἐς μὲν εὐνὰς κρύφιος ἠπίστω μολεῖν,
<eur. her. 345> τἀλλότρια λέκτρα δόντος οὐδενὸς λαβών,
<eur. her. 346> σῴζειν δὲ τοὺς σοὺς οὐκ ἐπίστασαι φίλους.
<eur. her. 347> ἀμαθής τις εἶ θεός, ἢ δίκαιος οὐκ ἔφυς.
<eur. her. 348> αἲ Λίνον μὲν ἐπ' εὐτυχεῖ
<eur. her. 349> μολπᾷ Φοῖβος ἰαχεῖ
<eur. her. 350> τὸν κάλλει φθιτόν, κιθάραν
<eur. her. 351> ἐλαύνων πλήκτρῳ χρυσέῳ:
<eur. her. 352> ἐγὼ δὲ τὸν γᾶς ἐνέρων τ'
<eur. her. 353> ἐς ὄρφναν μολόντα, παῖδ'
<eur. her. 354> εἴτε Διός νιν εἴπω,
<eur. her. 355> εἴτ' ̓Αμφιτρύωνος ἶνιν,
<eur. her. 355> ὑμνῆσαι στεφάνωμα μό-
<eur. her. 356> χθων δι' εὐλογίας θέλω.
<eur. her. 357> γενναίων δ' ἀρεταὶ πόνων
<eur. her. 358> τοῖς θανοῦσιν ἄγαλμα.
<eur. her. 359> πρῶτον μὲν Διὸς ἄλσος
<eur. her. 360> ἠρήμωσε λέοντος,
<eur. her. 361> πυρσῷ δ' ἀμφεκαλύφθη
<eur. her. 362> ξανθὸν κρᾶτ' ἐπινωτίσας
<eur. her. 363> δεινῷ χάσματι θηρός:
<eur. her. 364> τάν τ' ὀρεινόμον ἀγρίων
<eur. her. 365> Κενταύρων ποτὲ γένναν
<eur. her. 366> ἔστρωσεν τόξοις φονίοις,
<eur. her. 367> ἐναίρων πτανοῖς βέλεσιν.
<eur. her. 368> ξύνοιδε Πηνειὸς ὁ καλ-
<eur. her. 369> λιδίνας μακραί τ' ἄρου-
<eur. her. 370> ραι πεδίων ἄκαρποι
<eur. her. 370> καὶ Πηλιάδες θεράπναι
<eur. her. 371> σύγχορτοί τ' ̓Ομόλας ἔναυ-
<eur. her. 372> λοι, πεύκαισιν ὅθεν χέρας
<eur. her. 373> πληροῦντες χθόνα Θεσσαλῶν
<eur. her. 374> ἱππείαις ἐδάμαζον:
<eur. her. 375> τάν τε χρυσοκάρανον
<eur. her. 376> δόρκαν ποικιλόνωτον
<eur. her. 377> συλήτειραν ἀγρωστᾶν
<eur. her. 378> κτείνας, θηροφόνον θεὰν
<eur. her. 379> Οἰνωᾶτιν ἀγάλλει:
<eur. her. 380> τεθρίππων τ' ἐπέβα
<eur. her. 381> καὶ ψαλίοις ἐδάμασε πώλους
<eur. her. 382> Διομήδεος, αἳ φονίαισι φάτναις ἀχάλιν' ἐθόα-
<eur. her. 383> ζον κάθαιμα σῖτα γένυσι,
<eur. her. 384> χαρμοναῖσιν ἀνδροβρῶσι
<eur. her. 385> δυστράπεζοι: πέραν δ'
<eur. her. 386> ἀργυρορρύτων ̔́Εβρου
<eur. her. 387> διεπέρασεν ὄχθων,
<eur. her. 388> Μυκηναίῳ πονῶν τυράννῳ.
<eur. her. 389> ἄν τε Πηλιάδ' ἀκτὰν
<eur. her. 390> ̓Αναύρου παρὰ πηγὰς
<eur. her. 391> Κύκνον ξεινοδαί̈κταν
<eur. her. 392> τόξοις ὤλεσεν, ̓Αμφαναί-
<eur. her. 393> ας οἰκήτορ' ἄμεικτον:
<eur. her. 394> ὑμνῳδούς τε κόρας
<eur. her. 395> ἤλυθεν ἑσπέριον ἐς αὐλάν,
<eur. her. 396> χρυσέων πετάλων ἄπο μηλοφόρον χερὶ καρπὸν ἀμέρ-
<eur. her. 397> ξων, δράκοντα πυρσόνωτον,
<eur. her. 398> ὅς σφ' ἄπλατον ἀμφελικτὸς
<eur. her. 399> ἕλικ' ἐφρούρει, κτανών:
<eur. her. 400> ποντίας θ' ἁλὸς μυχοὺς
<eur. her. 401> εἰσέβαινε, θνατοῖς
<eur. her. 402> γαλανείας τιθεὶς ἐρετμοῖς:
<eur. her. 403> οὐρανοῦ θ' ὑπὸ μέσσαν
<eur. her. 404> ἐλαύνει χέρας ἕδραν,
<eur. her. 405> ̓́Ατλαντος δόμον ἐλθών,
<eur. her. 406> ἀστρωπούς τε κατέσχεν οἴ-
<eur. her. 407> κους εὐανορίᾳ θεῶν:
<eur. her. 408> τὸν ἱππευτάν τ' ̓Αμαζό-
<eur. her. 409> νων στρατὸν Μαιῶτιν ἀμφὶ
<eur. her. 410> πολυπόταμον ἔβα δι' ̓́Α-
<eur. her. 411> ξεινον οἶδμα λίμνας,
<eur. her. 412> τίν' οὐκ ἀφ' ̔Ελλανίας
<eur. her. 413> ἄγορον ἁλίσας φίλων,
<eur. her. 414> † κόρας ̓Αρείας πέπλων
<eur. her. 415> χρυσεόστολον φάρος, †
<eur. her. 415> ζωστῆρος ὀλεθρίους ἄγρας.
<eur. her. 416> τὰ κλεινὰ δ' ̔Ελλὰς ἔλαβε βαρ-
<eur. her. 417> βάρου κόρας λάφυρα, καὶ
<eur. her. 418> σῴζεται Μυκήναις.
<eur. her. 419> τάν τε μυριόκρανον
<eur. her. 420> πολύφονον κύνα Λέρνας
<eur. her. 421> ὕδραν ἐξεπύρωσεν,
<eur. her. 422> βέλεσί τ' ἀμφέβαλ' ἰόν,
<eur. her. 423> τὸν τρισώματον οἷσιν ἔ-
<eur. her. 424> κτα βοτῆρ' ̓Ερυθείας.
<eur. her. 425> δρόμων τ' ἄλλων ἀγάλματ'
<eur. her. 426> εὐτυχῆ διῆλθε: τόν τε
<eur. her. 427> πολυδάκρυον ἔπλευς' ἐς ̔́Αι-
<eur. her. 428> δαν, πόνων τελευτάν,
<eur. her. 429> ἵν' ἐκπεραίνει τάλας
<eur. her. 430> βίοτον, οὐδ' ἔβα πάλιν.
<eur. her. 430> στέγαι δ' ἔρημοι φίλων,
<eur. her. 431> τὰν δ' ἀνόστιμον τέκνων
<eur. her. 432> Χάρωνος ἐπιμένει πλάτα
<eur. her. 433> βίου κέλευθον ἄθεον ἄδι-
<eur. her. 434> κον: ἐς δὲ σὰς χέρας βλέπει
<eur. her. 435> δώματ' οὐ παρόντος.
<eur. her. 436> εἰ δ' ἐγὼ σθένος ἥβων
<eur. her. 437> δόρυ τ' ἔπαλλον ἐν αἰχμᾷ,
<eur. her. 438> Καδμείων τε σύνηβοι,
<eur. her. 439> τέκεσιν ἂν προπαρέσταν
<eur. her. 440> ἀλκᾷ: νῦν δ' ἀπολείπομαι
<eur. her. 441> τᾶς εὐδαίμονος ἥβας.
<eur. her. 442> ἀλλ' ἐσορῶ γὰρ τούσδε φθιμένων
<eur. her. 443> ἔνδυτ' ἔχοντας, τοὺς τοῦ μεγάλου
<eur. her. 444> δή ποτε παῖδας τὸ πρὶν ̔Ηρακλέους,
<eur. her. 445> ἄλοχόν τε φίλην ὑπὸ σειραίοις
<eur. her. 446> ποσὶν ἕλκουσαν τέκνα, καὶ γεραιὸν
<eur. her. 447> πατέρ' ̔Ηρακλέους. δύστηνος ἐγώ,
<eur. her. 448> δακρύων ὡς οὐ δύναμαι κατέχειν
<eur. her. 450> γραίας ὄσσων ἔτι πηγάς.
<eur. her. 451> εἶἑν: τίς ἱερεύς, τίς σφαγεὺς τῶν δυσπότμων
<eur. her. 452> ἢ τῆς ταλαίνης τῆς ἐμῆς ψυχῆς φονεύς;
<eur. her. 453> ἕτοιμ' ἄγειν τὰ θύματ' εἰς ̔́Αιδου τάδε.
<eur. her. 454> ὦ τέκν', ἀγόμεθα ζεῦγος οὐ καλὸν νεκρῶν,
<eur. her. 455> ὁμοῦ γέροντες καὶ νέοι καὶ μητέρες.
<eur. her. 456> ὦ μοῖρα δυστάλαιν' ἐμή τε καὶ τέκνων
<eur. her. 457> τῶνδ', οὓς πανύστατ' ὄμμασιν προσδέρκομαι
<eur. her. 458> ἔτεκον μὲν ὑμᾶς, πολεμίοις δ' ἐθρεψάμην
<eur. her. 459> ὕβρισμα κἀπίχαρμα καὶ διαφθοράν.
<eur. her. 460> φεῦ:
<eur. her. 461> ἦ πολύ με δόξης ἐξέπαισαν ἐλπίδες,
<eur. her. 462> ἣν πατρὸς ὑμῶν ἐκ λόγων ποτ' ἤλπισα.
<eur. her. 463> σοὶ μὲν γὰρ ̓́Αργος ἔνεμ' ὁ κατθανὼν πατήρ,
<eur. her. 464> Εὐρυσθέως δ' ἔμελλες οἰκήσειν δόμους
<eur. her. 465> τῆς καλλικάρπου κράτος ἔχων Πελασγίας,
<eur. her. 465> στολήν τε θηρὸς ἀμφέβαλλε σῷ κάρᾳ
<eur. her. 466> λέοντος, ᾗπερ αὐτὸς ἐξωπλίζετο:
<eur. her. 467> σὺ δ' ἦσθα Θηβῶν τῶν φιλαρμάτων ἄναξ,
<eur. her. 468> ἔγκληρα πεδία τἀμὰ γῆς κεκτημένος,
<eur. her. 469> ὡς ἐξέπειθες τὸν κατασπείραντά σε:
<eur. her. 470> ἐς δεξιάν τε σὴν ἀλεξητήριον
<eur. her. 471> ξύλον καθίει δαίδαλον, ψευδῆ δόσιν.
<eur. her. 472> σοὶ δ' ἣν ἔπερσε τοῖς ἑκηβόλοις ποτὲ
<eur. her. 473> τόξοισι δώσειν Οἰχαλίαν ὑπέσχετο.
<eur. her. 474> τρεῖς δ' ὄντας ὑμᾶς τριπτύχοις τυραννίσι
<eur. her. 475> πατὴρ ἐπύργου, μέγα φρονῶν εὐανδρίᾳ:
<eur. her. 476> ἐγὼ δὲ νύμφας ἠκροθινιαζόμην,
<eur. her. 477> κήδη συνάψους', ἔκ τ' ̓Αθηναίων χθονὸς
<eur. her. 478> Σπάρτης τε Θηβῶν θ', ὡς ἀνημμένοι κάλῳς
<eur. her. 479> πρυμνησίοισι βίον ἔχοιτ' εὐδαίμονα.
<eur. her. 480> καὶ ταῦτα φροῦδα: μεταβαλοῦσα δ' ἡ τύχη
<eur. her. 481> νύμφας μὲν ὑμῖν Κῆρας ἀντέδωκ' ἔχειν,
<eur. her. 482> ἐμοὶ δὲ δάκρυα λουτρά — δύστηνος φρενῶν.
<eur. her. 483> πατὴρ δὲ πατρὸς ἑστιᾷ γάμους ὅδε,
<eur. her. 484> ̔́Αιδην νομίζων πενθερόν, κῆδος πατρός.
<eur. her. 485> ὤμοι, τίν' ὑμῶν πρῶτον ἢ τίν' ὕστατον
<eur. her. 486> πρὸς στέρνα θῶμαι; τῷ προσαρμόσω στόμα;
<eur. her. 487> τίνος λάβωμαι; πῶς ἂν ὡς ξουθόπτερος
<eur. her. 488> μέλισσα συνενέγκαιμ' ἂν ἐκ πάντων γόους,
<eur. her. 489> ἐς ἓν δ' ἐνεγκοῦς' ἀθρόον ἀποδοίην δάκρυ;
<eur. her. 490> ὦ φίλτατ', εἴ τις φθόγγος εἰσακούεται
<eur. her. 491> θνητῶν παρ' ̔́Αιδῃ, σοὶ τάδ', ̔Ηράκλεις, λέγω:
<eur. her. 492> θνῄσκει πατὴρ σὸς καὶ τέκν', ὄλλυμαι δ' ἐγώ,
<eur. her. 493> ἣ πρὶν μακαρία διὰ ς' ἐκλῃζόμην βροτοῖς.
<eur. her. 494> ἄρηξον, ἐλθέ: καὶ σκιὰ φάνηθί μοι:
<eur. her. 495> ἅλις γὰρ ἐλθὼν κἂν ὄναρ γένοιο σύ:
<eur. her. 496> κακοὶ γάρ εἰσιν οἳ τέκνα κτείνουσι σά.
<eur. her. 497> σὺ μὲν τὰ νέρθεν εὐτρεπῆ ποιοῦ, γύναι:
<eur. her. 498> ἐγὼ δὲ σέ, ὦ Ζεῦ, χεῖρ' ἐς οὐρανὸν δικὼν
<eur. her. 499> αὐδῶ, τέκνοισιν εἴ τι τοισίδ' ὠφελεῖν
<eur. her. 500> μέλλεις, ἀμύνειν, ὡς τάχ' οὐδὲν ἀρκέσεις.
<eur. her. 501> καίτοι κέκλησαι πολλάκις: μάτην πονῶ:
<eur. her. 502> θανεῖν γάρ, ὡς ἔοικ', ἀναγκαίως ἔχει.
<eur. her. 503> ἀλλ', ὦ γέροντες, μικρὰ μὲν τὰ τοῦ βίου,
<eur. her. 504> τοῦτον δ' ὅπως ἥδιστα διαπεράσετε,
<eur. her. 505> ἐξ ἡμέρας ἐς νύκτα μὴ λυπούμενοι.
<eur. her. 506> ὡς ἐλπίδας μὲν ὁ χρόνος οὐκ ἐπίσταται
<eur. her. 507> σῴζειν, τὸ δ' αὑτοῦ σπουδάσας διέπτατο.
<eur. her. 508> ὁρᾶτ' ἔμ' ὅσπερ ἦ περίβλεπτος βροτοῖς
<eur. her. 509> ὀνομαστὰ πράσσων, καί μ' ἀφείλεθ' ἡ τύχη
<eur. her. 510> ὥσπερ πτερὸν πρὸς αἰθέρ' ἡμέρᾳ μιᾷ.
<eur. her. 511> ὁ δ' ὄλβος ὁ μέγας ἥ τε δόξ' οὐκ οἶδ' ὅτῳ
<eur. her. 512> βέβαιός ἐστι. χαίρετ': ἄνδρα γὰρ φίλον
<eur. her. 513> πανύστατον νῦν, ἥλικες, δεδόρκατε.
<eur. her. 514> ἔα:
<eur. her. 515> ὦ πρέσβυ, λεύσσω τἀμὰ φίλτατ': ἢ τί φῶ;
<eur. her. 515> οὐκ οἶδα, θύγατερ: ἀφασία δὲ κἄμ' ἔχει.
<eur. her. 516> ὅδ' ἐστὶν ὃν γῆς νέρθεν εἰσηκούομεν,
<eur. her. 517> εἰ μή γ' ὄνειρον ἐν φάει τι λεύσσομεν.
<eur. her. 518> τί φημί; ποῖ' ὄνειρα κηραίνους' ὁρῶ;
<eur. her. 519> οὐκ ἔσθ' ὅδ' ἄλλος ἀντὶ σοῦ παιδός, γέρον.
<eur. her. 520> δεῦρ', ὦ τέκν', ἐκκρίμνασθε πατρῴων πέπλων,
<eur. her. 521> ἴτ' ἐγκονεῖτε, μὴ μεθῆτ', ἐπεὶ Διὸς
<eur. her. 522> σωτῆρος ὑμῖν οὐδέν ἐσθ' ὅδ' ὕστερος.
<eur. her. 523> ὦ χαῖρε, μέλαθρον πρόπυλά θ' ἑστίας ἐμῆς,
<eur. her. 524> ὡς ἄσμενός ς' ἐσεῖδον ἐς φάος μολών.
<eur. her. 525> ἔα: τί χρῆμα; τέκν' ὁρῶ πρὸ δωμάτων
<eur. her. 526> στολμοῖσι νεκρῶν κρᾶτας ἐξεστεμμένα,
<eur. her. 527> ὄχλῳ τ' ἐν ἀνδρῶν τὴν ἐμὴν ξυνάορον,
<eur. her. 528> πατέρα τε δακρύοντα — συμφορὰς τίνας;
<eur. her. 529> φέρ' ἐκπύθωμαι τῶνδε πλησίον σταθείς:
<eur. her. 530> γύναι, τί καινὸν ἦλθε δώμασιν χρέος;
<eur. her. 531> ὦ φίλτατ' ἀνδρῶν    ὦ φάος μολὼν πατρί
<eur. her. 532> ἥκεις, ἐσώθης εἰς ἀκμὴν ἐλθὼν φίλοις;
<eur. her. 533> τί φῄς; τίν' ἐς ταραγμὸν ἥκομεν, πάτερ;
<eur. her. 534> διολλύμεσθα: σὺ δέ, γέρον, σύγγνωθί μοι,
<eur. her. 535> εἰ πρόσθεν ἥρπας' ἃ σὲ λέγειν πρὸς τόνδ' ἐχρῆν:
<eur. her. 536> τὸ θῆλυ γάρ πως μᾶλλον οἰκτρὸν ἀρσένων,
<eur. her. 537> καὶ τἄμ' ἔθνῃσκε τέκν', ἀπωλλύμην δ' ἐγώ.
<eur. her. 538> ̓́Απολλον, οἵοις φροιμίοις ἄρχῃ λόγου.
<eur. her. 539> τεθνᾶς' ἀδελφοὶ καὶ πατὴρ οὑμὸς γέρων.
<eur. her. 540> πῶς φῄς; τί δράσας ἢ δορὸς ποίου τυχών;
<eur. her. 541> Λύκος σφ' ὁ καινὸς γῆς ἄναξ διώλεσεν.
<eur. her. 542> ὅπλοις ἀπαντῶν ἢ νοσησάσης χθονός;
<eur. her. 543> στάσει: τὸ Κάδμου δ' ἑπτάπυλον ἔχει κράτος.
<eur. her. 544> τί δῆτα πρὸς σὲ καὶ γέροντ' ἦλθεν φόβος;
<eur. her. 545> κτείνειν ἔμελλε πατέρα κἀμὲ καὶ τέκνα.
<eur. her. 546> τί φῄς; τί ταρβῶν ὀρφάνευμ' ἐμῶν τέκνων;
<eur. her. 547> μή ποτε Κρέοντος θάνατον ἐκτεισαίατο.
<eur. her. 548> κόσμος δὲ παίδων τίς ὅδε νερτέροις πρέπων;
<eur. her. 549> θανάτου τάδ' ἤδη περιβόλαι' ἀνήμμεθα.
<eur. her. 550> καὶ πρὸς βίαν ἐθνῄσκετ'; ὦ τλήμων ἐγώ.
<eur. her. 551> φίλων γ' ἔρημοι: σὲ δὲ θανόντ' ἠκούομεν.
<eur. her. 552> πόθεν δ' ἐς ὑμᾶς ἥδ' ἐσῆλθ' ἀθυμία;
<eur. her. 553> Εὐρυσθέως κήρυκες ἤγγελλον τάδε.
<eur. her. 554> τί δ' ἐξελείπετ' οἶκον ἑστίαν τ' ἐμήν;
<eur. her. 555> βίᾳ, πατὴρ μὲν ἐκπεσὼν στρωτοῦ λέχους
<eur. her. 556> κοὐκ ἔσχεν αἰδῶ τὸν γέροντ' ἀτιμάσαι;
<eur. her. 557> αἰδώς γ' ἀποικεῖ τῆσδε τῆς θεοῦ πρόσω.
<eur. her. 558> οὕτω δ' ἀπόντες ἐσπανίζομεν φίλων;
<eur. her. 559> φίλοι γάρ εἰσιν ἀνδρὶ δυστυχεῖ τίνες;
<eur. her. 560> μάχας δὲ Μινυῶν ἃς ἔτλην ἀπέπτυσαν;
<eur. her. 561> ἄφιλον, ἵν' αὖθίς σοι λέγω, τὸ δυστυχές.
<eur. her. 562> οὐ ῥίψεθ' ̔́Αιδου τάσδε περιβολὰς κόμης
<eur. her. 563> καὶ φῶς ἀναβλέψεσθε, τοῦ κάτω σκότου
<eur. her. 564> φίλας ἀμοιβὰς ὄμμασιν δεδορκότες;
<eur. her. 565> ἐγὼ δέ — νῦν γὰρ τῆς ἐμῆς ἔργον χερός —
<eur. her. 566> πρῶτον μὲν εἶμι καὶ κατασκάψω δόμους
<eur. her. 567> καινῶν τυράννων, κρᾶτα δ' ἀνόσιον τεμὼν
<eur. her. 568> ῥίψω κυνῶν ἕλκημα: Καδμείων δ' ὅσους
<eur. her. 569> κακοὺς ἐφηῦρον εὖ παθόντας ἐξ ἐμοῦ,
<eur. her. 570> τῷ καλλινίκῳ τῷδ' ὅπλῳ χειρώσομαι:
<eur. her. 571> τοὺς δὲ πτερωτοῖς διαφορῶν τοξεύμασι
<eur. her. 572> νεκρῶν ἅπαντ' ̓Ισμηνὸν ἐμπλήσω φόνου,
<eur. her. 573> Δίρκης τε νᾶμα λευκὸν αἱμαχθήσεται.
<eur. her. 574> τῷ γάρ μ' ἀμύνειν μᾶλλον ἢ δάμαρτι χρὴ
<eur. her. 575> καὶ παισὶ καὶ γέροντι; χαιρόντων πόνοι:
<eur. her. 576> μάτην γὰρ αὐτοὺς τῶνδε μᾶλλον ἤνυσα.
<eur. her. 577> καὶ δεῖ μ' ὑπὲρ τῶνδ', εἴπερ οἵδ' ὑπὲρ πατρός,
<eur. her. 578> θνῄσκειν ἀμύνοντ': ἢ τί φήσομεν καλὸν
<eur. her. 579> ὕδρᾳ μὲν ἐλθεῖν ἐς μάχην λέοντί τε
<eur. her. 580> Εὐρυσθέως πομπαῖσι, τῶν δ' ἐμῶν τέκνων
<eur. her. 581> οὐκ ἐκπονήσω θάνατον; οὐκ ἄρ' ̔Ηρακλῆς
<eur. her. 582> ὁ καλλίνικος ὡς πάροιθε λέξομαι.
<eur. her. 583> δίκαια τοὺς τεκόντας ὠφελεῖν τέκνα,
<eur. her. 584> πατέρα τε πρέσβυν τήν τε κοινωνὸν γάμων.
<eur. her. 585> πρὸς σοῦ μέν, ὦ παῖ, τοῖς φίλοις τ' εἶναι φίλον
<eur. her. 586> τά τ' ἐχθρὰ μισεῖν: ἀλλὰ μὴ 'πείγου λίαν.
<eur. her. 587> τί δ' ἐστὶ τῶνδε θᾶσσον ἢ χρεών, πάτερ;
<eur. her. 588> πολλοὺς πένητας, ὀλβίους δὲ τῷ λόγῳ
<eur. her. 589> δοκοῦντας εἶναι συμμάχους ἄναξ ἔχει,
<eur. her. 590> οἳ στάσιν ἔθηκαν καὶ διώλεσαν πόλιν
<eur. her. 591> ἐφ' ἁρπαγαῖσι τῶν πέλας, τὰ δ' ἐν δόμοις
<eur. her. 592> δαπάναισι φροῦδα διαφυγόνθ' ὑπ' ἀργίας.
<eur. her. 593> ὤφθης ἐσελθὼν πόλιν: ἐπεὶ δ' ὤφθης, ὅρα
<eur. her. 594> ἐχθροὺς ἀθροίσας μὴ παρὰ γνώμην πέσῃς.
<eur. her. 595> μέλει μὲν οὐδὲν εἴ με πᾶς' εἶδεν πόλις:
<eur. her. 596> ὄρνιν δ' ἰδών τιν' οὐκ ἐν αἰσίοις ἕδραις,
<eur. her. 597> ἔγνων πόνον τιν' ἐς δόμους πεπτωκότα:
<eur. her. 598> ὥστ' ἐκ προνοίας κρύφιος εἰσῆλθον χθόνα.
<eur. her. 599> καλῶς: παρελθὼν νῦν πρόσειπέ θ' ἑστίαν
<eur. her. 600> καὶ δὸς πατρῴοις δώμασιν σὸν ὄμμ' ἰδεῖν.
<eur. her. 601> ἥξει γὰρ αὐτὸς σὴν δάμαρτα καὶ τέκνα
<eur. her. 602> ἕλξων φονεύσων κἄμ' ἐπισφάξων ἄναξ:
<eur. her. 603> μένοντι δ' αὐτοῦ πάντα σοι γενήσεται
<eur. her. 604> τῇ τ' ἀσφαλείᾳ κερδανεῖς: πόλιν δὲ σὴν
<eur. her. 605> μὴ πρὶν ταράξῃς πρὶν τόδ' εὖ θέσθαι, τέκνον.
<eur. her. 606> δράσω τάδ': εὖ γὰρ εἶπας: εἶμ' ἔσω δόμων.
<eur. her. 607> χρόνῳ δ' ἀνελθὼν ἐξ ἀνηλίων μυχῶν
<eur. her. 608> ̔́Αιδου Κόρης τ' ἔνερθεν, οὐκ ἀτιμάσω
<eur. her. 609> θεοὺς προσειπεῖν πρῶτα τοὺς κατὰ στέγας.
<eur. her. 610> ἦλθες γὰρ ὄντως δώματ' εἰς ̔́Αιδου, τέκνον;
<eur. her. 611> καὶ θῆρά γ' ἐς φῶς τὸν τρίκρανον ἤγαγον.
<eur. her. 612> μάχῃ κρατήσας ἢ θεᾶς δωρήμασιν;
<eur. her. 613> μάχῃ: τὰ μυστῶν δ' ὄργι' εὐτύχης' ἰδών.
<eur. her. 614> ἦ καὶ κατ' οἴκους ἐστὶν Εὐρυσθέως ὁ θήρ;
<eur. her. 615> Χθονίας νιν ἄλσος ̔Ερμιών τ' ἔχει πόλις.
<eur. her. 616> οὐδ' οἶδεν Εὐρυσθεύς σε γῆς ἥκοντ' ἄνω;
<eur. her. 617> οὐκ οἶδ': ἵν' ἐλθὼν τἀνθάδ' εἰδείην πάρος.
<eur. her. 618> χρόνον δὲ πῶς τοσοῦτον ἦσθ' ὑπὸ χθονί;
<eur. her. 619> Θησέα κομίζων ἐχρόνις' ἐξ ̔́Αιδου, πάτερ.
<eur. her. 620> καὶ ποῦ 'στιν; ἢ γῆς πατρίδος οἴχεται πέδον;
<eur. her. 621> βέβηκ' ̓Αθήνας νέρθεν ἄσμενος φυγών.
<eur. her. 622> ἀλλ' εἶ', ὁμαρτεῖτ', ὦ τέκν', ἐς δόμους πατρί:
<eur. her. 623> καλλίονές τἄρ' εἴσοδοι τῶν ἐξόδων
<eur. her. 624> πάρεισιν ὑμῖν. ἀλλὰ θάρσος ἴσχετε
<eur. her. 625> καὶ νάματ' ὄσσων μηκέτ' ἐξανίετε:
<eur. her. 626> σύ τ', ὦ γύναι μοι, σύλλογον ψυχῆς λαβὲ
<eur. her. 627> τρόμου τε παῦσαι, καὶ μέθεσθ' ἐμῶν πέπλων:
<eur. her. 628> οὐ γὰρ πτερωτὸς οὐδὲ φευξείω φίλους.
<eur. her. 629> ἆ,
<eur. her. 630> οἵδ' οὐκ ἀφιᾶς', ἀλλ' ἀνάπτονται πέπλων
<eur. her. 630> τοσῷδε μᾶλλον: ὧδ' ἔβητ' ἐπὶ ξυροῦ;
<eur. her. 631> ἄξω λαβών γε τούσδ' ἐφολκίδας χεροῖν,
<eur. her. 632> ναῦς δ' ὣς ἐφέλξω: καὶ γὰρ οὐκ ἀναίνομαι
<eur. her. 633> θεράπευμα τέκνων. πάντα τἀνθρώπων ἴσα:
<eur. her. 634> φιλοῦσι παῖδας οἵ τ' ἀμείνονες βροτῶν
<eur. her. 635> οἵ τ' οὐδὲν ὄντες: χρήμασιν δὲ διάφοροι:
<eur. her. 636> ἔχουσιν, οἳ δ' οὔ: πᾶν δὲ φιλότεκνον γένος.
<eur. her. 637> ἁ νεότας μοι φίλον αἰ-
<eur. her. 638> εί: τὸ δὲ γῆρας ἄχθος
<eur. her. 639> βαρύτερον Αἴτνας σκοπέλων
<eur. her. 640> ἐπὶ κρατὶ κεῖται, βλεφάρων
<eur. her. 642> σκοτεινὸν φάος ἐπικαλύψαν.
<eur. her. 643> μή μοι μήτ' ̓Ασιήτιδος
<eur. her. 644> τυραννίδος ὄλβος εἴη,
<eur. her. 645> μὴ χρυσοῦ δώματα πλήρη
<eur. her. 646> τᾶς ἥβας ἀντιλαβεῖν,
<eur. her. 647> ἃ καλλίστα μὲν ἐν ὄλβῳ,
<eur. her. 648> καλλίστα δ' ἐν πενίᾳ.
<eur. her. 649> τὸ δὲ λυγρὸν φόνιόν τε γῆ-
<eur. her. 650> ρας μισῶ: κατὰ κυμάτων δ'
<eur. her. 651> ἔρροι, μηδέ ποτ' ὤφελεν
<eur. her. 652> θνατῶν δώματα καὶ πόλεις
<eur. her. 653> ἐλθεῖν, ἀλλὰ κατ' αἰθέρ' αἰ-
<eur. her. 654> εὶ πτεροῖσι φορείσθω.
<eur. her. 655> εἰ δὲ θεοῖς ἦν ξύνεσις
<eur. her. 656> καὶ σοφία κατ' ἄνδρας,
<eur. her. 657> δίδυμον ἂν ἥβαν ἔφερον
<eur. her. 659> φανερὸν χαρακτῆρ' ἀρετᾶς
<eur. her. 660> ὅσοισιν μέτα, κατθανόντες τ'
<eur. her. 661> εἰς αὐγὰς πάλιν ἁλίου
<eur. her. 662> δισσοὺς ἂν ἔβαν διαύλους,
<eur. her. 663> ἁ δυσγένεια δ' ἁπλοῦν ἂν
<eur. her. 664> εἶχεν ζόας βίοτον,
<eur. her. 665> καὶ τῷδ' ἦν τούς τε κακοὺς ἂν
<eur. her. 666> γνῶναι καὶ τοὺς ἀγαθούς,
<eur. her. 667> ἴσον ἅτ' ἐν νεφέλαισιν ἄ-
<eur. her. 668> στρων ναύταις ἀριθμὸς πέλει.
<eur. her. 669> νῦν δ' οὐδεὶς ὅρος ἐκ θεῶν
<eur. her. 670> χρηστοῖς οὐδὲ κακοῖς σαφής,
<eur. her. 671> ἀλλ' εἱλισσόμενός τις αἰ-
<eur. her. 672> ὼν πλοῦτον μόνον αὔξει.
<eur. her. 673> οὐ παύσομαι τὰς Χάριτας
<eur. her. 674> Μούσαις συγκαταμειγνύς,
<eur. her. 675> ἁδίσταν συζυγίαν.
<eur. her. 676> μὴ ζῴην μετ' ἀμουσίας,
<eur. her. 677> αἰεὶ δ' ἐν στεφάνοισιν εἴ-
<eur. her. 678> ην: ἔτι τοι γέρων ἀοι-
<eur. her. 679> δὸς κελαδεῖ Μναμοσύναν:
<eur. her. 680> ἔτι τὰν ̔Ηρακλέους
<eur. her. 681> καλλίνικον ἀείδω
<eur. her. 682> παρά τε Βρόμιον οἰνοδόταν
<eur. her. 683> παρά τε χέλυος ἑπτατόνου
<eur. her. 684> μολπὰν καὶ Λίβυν αὐλόν:
<eur. her. 685> οὔπω καταπαύσομεν
<eur. her. 686> Μούσας, αἵ μ' ἐχόρευσαν.
<eur. her. 687> παιᾶνα μὲν Δηλιάδες
<eur. her. 688> ὑμνοῦς' ἀμφὶ πύλας τὸν
<eur. her. 689> Λατοῦς εὔπαιδα γόνον
<eur. her. 690> εἱλίσσουσαι καλλίχορον:
<eur. her. 691> παιᾶνας δ' ἐπὶ σοῖς μελά-
<eur. her. 692> θροις κύκνος ὣς γέρων ἀοι-
<eur. her. 693> δὸς πολιᾶν ἐκ γενύων
<eur. her. 694> κελαδήσω: τὸ γὰρ εὖ
<eur. her. 695> τοῖς ὕμνοισιν ὑπάρχει:
<eur. her. 696> Διὸς ὁ παῖς: τᾶς δ' εὐγενίας
<eur. her. 697> πλέον ὑπερβάλλων ἀρετᾷ
<eur. her. 698> μοχθήσας τὸν ἄκυμον
<eur. her. 699> θῆκεν βίοτον βροτοῖς
<eur. her. 700> πέρσας δείματα θηρῶν.
<eur. her. 701> ἐς καιρὸν οἴκων ̓Αμφιτρύων ἔξω περᾷ:
<eur. her. 702> χρόνος γὰρ ἤδη δαρὸς ἐξ ὅτου πέπλοις
<eur. her. 703> κοσμεῖσθε σῶμα καὶ νεκρῶν ἀγάλμασιν.
<eur. her. 704> ἀλλ' εἶα, παῖδας καὶ δάμαρθ' ̔Ηρακλέους
<eur. her. 705> ἔξω κέλευε τῶνδε φαίνεσθαι δόμων,
<eur. her. 706> ἐφ' οἷς ὑπέστητ' αὐτεπάγγελτοι θανεῖν.
<eur. her. 707> ἄναξ, διώκεις μ' ἀθλίως πεπραγότα
<eur. her. 708> ὕβριν θ' ὑβρίζεις ἐπὶ θανοῦσι τοῖς ἐμοῖς:
<eur. her. 709> ἃ χρῆν σε μετρίως, κεἰ κρατεῖς, σπουδὴν ἔχειν.
<eur. her. 710> ἐπεὶ δ' ἀνάγκην προστίθης ἡμῖν θανεῖν,
<eur. her. 711> στέργειν ἀνάγκη: δραστέον δ' ἃ σοὶ δοκεῖ.
<eur. her. 712> ποῦ δῆτα Μεγάρα; ποῦ τέκν' ̓Αλκμήνης γόνου;
<eur. her. 713> δοκῶ μὲν αὐτήν, ὡς θύραθεν εἰκάσαι —
<eur. her. 714> τί χρῆμα δόξης; τοῦ δ' ἔχεις τεκμήριον;
<eur. her. 715> ἱκέτιν πρὸς ἁγνοῖς ̔Εστίας θάσσειν βάθροις
<eur. her. 716> ἀνόνητά γ' ἱκετεύουσαν ἐκσῷσαι βίον.
<eur. her. 717> καὶ τὸν θανόντα γ' ἀνακαλεῖν μάτην πόσιν.
<eur. her. 718> ὃ δ' οὐ πάρεστιν οὐδὲ μὴ μόλῃ ποτέ.
<eur. her. 719> οὔκ, εἴ γε μή τις θεῶν ἀναστήσειέ νιν.
<eur. her. 720> χώρει πρὸς αὐτὴν κἀκκόμιζε δωμάτων.
<eur. her. 721> μέτοχος ἂν εἴην τοῦ φόνου δράσας τόδε.
<eur. her. 722> ἡμεῖς, ἐπειδὴ σοὶ τόδ' ἔστ' ἐνθύμιον,
<eur. her. 723> οἱ δειμάτων ἔξωθεν ἐκπορεύσομεν
<eur. her. 724> σὺν μητρὶ παῖδας. δεῦρ' ἕπεσθε, πρόσπολοι,
<eur. her. 725> ὡς ἂν σχολὴν λύσωμεν ἄσμενοι πόνων.
<eur. her. 726> σὺ δ' οὖν ἴθ', ἔρχῃ δ' οἷ χρεών: τὰ δ' ἄλλ' ἴσως
<eur. her. 727> ἄλλῳ μελήσει. προσδόκα δὲ δρῶν κακῶς
<eur. her. 728> κακόν τι πράξειν. ὦ γέροντες, ἐς καλὸν
<eur. her. 729> στείχει, βρόχοισι δ' ἀρκύων γενήσεται
<eur. her. 730> ξιφηφόροισι, τοὺς πέλας δοκῶν κτενεῖν
<eur. her. 731> ὁ παγκάκιστος. εἶμι δ', ὡς ἴδω νεκρὸν
<eur. her. 732> πίπτοντ': ἔχει γὰρ ἡδονὰς θνῄσκων ἀνὴρ
<eur. her. 733> ἐχθρὸς τίνων τε τῶν δεδραμένων δίκην.
<eur. her. 735> μεταβολὰ κακῶν: μέγας ὁ πρόσθ' ἄναξ
<eur. her. 736> πάλιν ὑποστρέφει βίοτον ἐξ ̔́Αιδα.
<eur. her. 737> ἰώ:
<eur. her. 738> δίκα καὶ θεῶν παλίρρους πότμος.
<eur. her. 740> ἦλθες χρόνῳ μὲν οὗ δίκην δώσεις θανών,
<eur. her. 741> ὕβρεις ὑβρίζων εἰς ἀμείνονας σέθεν.
<eur. her. 744> χαρμοναὶ δακρύων ἔδοσαν ἐκβολάς:
<eur. her. 745> πάλιν ἔμολεν —
<eur. her. 746> ἃ πάρος οὔποτε διὰ φρενὸς ἤλπις' ἂν
<eur. her. 747> παθεῖν — γᾶς ἄναξ.
<eur. her. 748> ἀλλ', ὦ γεραιοί, καὶ τὰ δωμάτων ἔσω
<eur. her. 749> σκοπῶμεν, εἰ πράσσει τις ὡς ἐγὼ θέλω.
<eur. her. 750> ἰώ μοί μοι.
<eur. her. 751> τόδε κατάρχεται μέλος ἐμοὶ κλύειν
<eur. her. 752> φίλιον ἐν δόμοις: θάνατος οὐ πόρσω.
<eur. her. 753> βοᾷ
<eur. her. 754> φόνου φροίμιον στενάζων ἄναξ.
<eur. her. 755> ὦ πᾶσα Κάδμου γαῖ', ἀπόλλυμαι δόλῳ.
<eur. her. 755> καὶ γὰρ διώλλυς: ἀντίποινα δ' ἐκτίνων
<eur. her. 756> τόλμα, διδούς γε τῶν δεδραμένων δίκην.
<eur. her. 757> τίς ὁ θεοὺς ἀνομίᾳ χραίνων, θνητὸς ὤν,
<eur. her. 758> ἄφρονα λόγον
<eur. her. 759> οὐρανίων μακάρων κατέβαλ', ὡς ἄρ' οὐ
<eur. her. 760> σθένουσιν θεοί;
<eur. her. 760> — γέροντες, οὐκέτ' ἔστι δυσσεβὴς ἀνήρ.
<eur. her. 761> — σιγᾷ μέλαθρα: πρὸς χοροὺς τραπώμεθα.
<eur. her. 762> — φίλοι γὰρ εὐτυχοῦσιν οὓς ἐγὼ θέλω.
<eur. her. 763> χοροὶ χοροὶ
<eur. her. 764> καὶ θαλίαι μέλουσι Θή-
<eur. her. 765> βας ἱερὸν κατ' ἄστυ.
<eur. her. 765> μεταλλαγαὶ γὰρ δακρύων,
<eur. her. 766> μεταλλαγαὶ συντυχίας
<eur. her. 767> νέας ἔτεκον ἀοιδάς.
<eur. her. 768> βέβακ' ἄναξ ὁ καινός, ὁ δὲ παλαίτερος
<eur. her. 770> κρατεῖ, λιμένα λιπών γε τὸν ̓Αχερόντιον.
<eur. her. 771> δοκημάτων
<eur. her. 771b> ἐκτὸς ἦλθεν ἐλπίς.
<eur. her. 772> θεοὶ θεοὶ
<eur. her. 772b> τῶν ἀδίκων μέλουσι καὶ
<eur. her. 773> τῶν ὁσίων ἐπᾴειν.
<eur. her. 774> ὁ χρυσὸς ἅ τ' εὐτυχία
<eur. her. 775> φρενῶν βροτοὺς ἐξάγεται,
<eur. her. 776> δύνασιν ἄδικον ἐφέλκων.
<eur. her. 777> Χρόνου γὰρ οὔτις τὸ πάλιν εἰσορᾶν ἔτλα:
<eur. her. 778> νόμον παρέμενος, ἀνομίᾳ χάριν διδοὺς
<eur. her. 779> ἔθραυσεν ὄλ-
<eur. her. 780> βου κελαινὸν ἅρμα.
<eur. her. 781> ̓Ισμήν' ὦ στεφαναφόρει,
<eur. her. 782> ξεσταί θ' ἑπταπύλου πόλεως
<eur. her. 783> ἀναχορεύσατ' ἀγυιαί,
<eur. her. 784> Δίρκα θ' ἁ καλλιρρέεθρος,
<eur. her. 785> σύν τ' ̓Ασωπιάδες κόραι,
<eur. her. 786> πατρὸς ὕδωρ βᾶτε λιποῦσαι συναοιδοί,
<eur. her. 788> Νύμφαι, τὸν ̔Ηρακλέους
<eur. her. 789> καλλίνικον ἀγῶνα.
<eur. her. 790> Πυθίου δενδρῶτι πέτρα
<eur. her. 791> Μουσῶν θ' ̔Ελικωνιάδων
<eur. her. 792> δώματ', ὤ,
<eur. her. 793> ἥξετ' εὐγαθεῖ κελάδῳ
<eur. her. 794> ἐμὰν πόλιν, ἐμὰ τείχη,
<eur. her. 795> Σπαρτῶν ἵνα γένος ἔφανε
<eur. her. 795> χαλκασπίδων λόχος, ὃς γᾶν
<eur. her. 796> τέκνων τέκνοις μεταμείβει,
<eur. her. 797> Θήβαις ἱερὸν φῶς.
<eur. her. 798> ὦ λέκτρων δύο συγγενεῖς
<eur. her. 799> εὐναί, θνατογενοῦς τε καὶ
<eur. her. 800> Διός, ὃς ἦλθεν ἐς εὐνὰν
<eur. her. 801> Νύμφας τᾶς Περσηίδος: ὡς
<eur. her. 802> πιστόν μοι τὸ παλαιὸν ἤ-
<eur. her. 803> δη λέχος, ὦ Ζεῦ, σὸν ἐπ' οὐκ ἐλπίδι φάνθη,
<eur. her. 805> λαμπρὰν δ' ἔδειξ' ὁ χρόνος
<eur. her. 806> τὰν ̔Ηρακλέος ἀλκάν:
<eur. her. 807> γᾶς ὃς ἐξέβα θαλάμων
<eur. her. 808> Πλούτωνος δῶμα λιπὼν
<eur. her. 809> νέρτερον.
<eur. her. 810> κρείσσων μοι τύραννος ἔφυς
<eur. her. 810> ἢ δυσγένει' ἀνάκτων,
<eur. her. 811> ἃ νῦν ἐσορᾶν ἔφανε
<eur. her. 812> ξιφηφόρων ἐς ἀγώνων
<eur. her. 813> ἅμιλλαν, εἰ τὸ δίκαιον
<eur. her. 814> θεοῖς ἔτ' ἀρέσκει.
<eur. her. 815> — ἔα ἔα:
<eur. her. 816> ἆρ' ἐς τὸν αὐτὸν πίτυλον ἥκομεν φόβου,
<eur. her. 817> γέροντες, οἷον φάσμ' ὑπὲρ δόμων ὁρῶ;
<eur. her. 818> — φυγῇ φυγῇ
<eur. her. 819> νωθὲς πέδαιρε κῶλον, ἐκποδὼν ἔλα.
<eur. her. 820> — ὦναξ Παιάν,
<eur. her. 821> ἀπότροπος γένοιό μοι πημάτων.
<eur. her. 822> θαρσεῖτε Νυκτὸς τήνδ' ὁρῶντες ἔκγονον
<eur. her. 823> Λύσσαν, γέροντες, κἀμὲ τὴν θεῶν λάτριν
<eur. her. 824> ̓͂Ιριν: πόλει γὰρ οὐδὲν ἥκομεν βλάβος,
<eur. her. 825> ἑνὸς δ' ἐπ' ἀνδρὸς σῶμα συστρατεύομεν,
<eur. her. 826> ὅν φασιν εἶναι Ζηνὸς ̓Αλκμήνης τ' ἄπο.
<eur. her. 827> πρὶν μὲν γὰρ ἄθλους ἐκτελευτῆσαι πικρούς,
<eur. her. 828> τὸ χρή νιν ἐξέσῳζεν, οὐδ' εἴα πατὴρ
<eur. her. 829> Ζεύς νιν κακῶς δρᾶν οὔτ' ἔμ' οὔθ' ̔́Ηραν ποτέ:
<eur. her. 830> ἐπεὶ δὲ μόχθους διεπέρας' Εὐρυσθέως,
<eur. her. 831> ̔́Ηρα προσάψαι καινὸν αἷμ' αὐτῷ θέλει
<eur. her. 832> παῖδας κατακτείναντι, συνθέλω δ' ἐγώ.
<eur. her. 833> ἀλλ' εἶ', ἄτεγκτον συλλαβοῦσα καρδίαν,
<eur. her. 834> Νυκτὸς κελαινῆς ἀνυμέναιε παρθένε,
<eur. her. 835> μανίας τ' ἐπ' ἀνδρὶ τῷδε καὶ παιδοκτόνους
<eur. her. 836> φρενῶν ταραγμοὺς καὶ ποδῶν σκιρτήματα
<eur. her. 837> ἔλαυνε, κίνει, φόνιον ἐξίει κάλων,
<eur. her. 838> ὡς ἂν πορεύσας δι' ̓Αχερούσιον πόρον
<eur. her. 839> τὸν καλλίπαιδα στέφανον αὐθέντῃ φόνῳ
<eur. her. 840> γνῷ μὲν τὸν ̔́Ηρας οἷός ἐστ' αὐτῷ χόλος,
<eur. her. 841> μάθῃ δὲ τὸν ἐμόν: ἢ θεοὶ μὲν οὐδαμοῦ,
<eur. her. 842> τὰ θνητὰ δ' ἔσται μεγάλα, μὴ δόντος δίκην.
<eur. her. 843> ἐξ εὐγενοῦς μὲν πατρὸς ἔκ τε μητέρος
<eur. her. 844> πέφυκα, Νυκτὸς Οὐρανοῦ τ' ἀφ' αἵματος:
<eur. her. 845> † τιμάς τ' ἔχω τάσδ' οὐκ ἀγασθῆναι φίλοις †
<eur. her. 846> οὐδ' ἥδομαι φοιτῶς' ἐπ' ἀνθρώπων φίλους,
<eur. her. 847> παραινέσαι δέ, πρὶν σφαλεῖσαν εἰσιδεῖν,
<eur. her. 848> ̔́Ηρᾳ θέλω σοί τ', ἢν πίθησθ' ἐμοῖς λόγοις.
<eur. her. 849> ἀνὴρ ὅδ' οὐκ ἄσημος οὔτ' ἐπὶ χθονὶ
<eur. her. 850> οὔτ' ἐν θεοῖσιν, οὗ σύ μ' ἐσπέμπεις δόμους:
<eur. her. 851> ἄβατον δὲ χώραν καὶ θάλασσαν ἀγρίαν
<eur. her. 852> ἐξημερώσας, θεῶν ἀνέστησεν μόνος
<eur. her. 853> τιμὰς πιτνούσας ἀνοσίων ἀνδρῶν ὕπο:
<eur. her. 855> σοί τ' οὐ παραινῶ μεγάλα βούλεσθαι κακά.
<eur. her. 855> μὴ σὺ νουθέτει τά θ' ̔́Ηρας κἀμὰ μηχανήματα.
<eur. her. 856> ἐς τὸ λῷον ἐμβιβάζω ς' ἴχνος ἀντὶ τοῦ κακοῦ.
<eur. her. 857> οὐχὶ σωφρονεῖν γ' ἔπεμψε δεῦρό ς' ἡ Διὸς δάμαρ.
<eur. her. 858> ̔́Ηλιον μαρτυρόμεσθα δρῶς' ἃ δρᾶν οὐ βούλομαι.
<eur. her. 859> εἰ δὲ δή μ' ̔́Ηρᾳ θ' ὑπουργεῖν σοί τ' ἀναγκαίως ἔχει
<eur. her. 860> τάχος ἐπιρροίβδην θ' ὁμαρτεῖν ὡς κυνηγέτῃ κύνας,
<eur. her. 861> εἶμί γ': οὔτε πόντος οὕτως κύμασιν στένων λάβρως
<eur. her. 862> οὔτε γῆς σεισμὸς κεραυνοῦ τ' οἶστρος ὠδῖνας πνέων,
<eur. her. 863> οἷ' ἐγὼ στάδια δραμοῦμαι στέρνον εἰς ̔Ηρακλέους:
<eur. her. 864> καὶ καταρρήξω μέλαθρα καὶ δόμους ἐπεμβαλῶ,
<eur. her. 865> τέκν' ἀποκτείνασα πρῶτον: ὁ δὲ κανὼν οὐκ εἴσεται
<eur. her. 866> παῖδας οὓς ἔτικτ' ἐναίρων, πρὶν ἂν ἐμὰς λύσσας ἀφῇ.
<eur. her. 867> ἢν ἰδού: καὶ δὴ τινάσσει κρᾶτα βαλβίδων ἄπο
<eur. her. 868> καὶ διαστρόφους ἑλίσσει σῖγα γοργωποὺς κόρας.
<eur. her. 869> ἀμπνοὰς δ' οὐ σωφρονίζει, ταῦρος ὣς ἐς ἐμβολὴν
<eur. her. 870> † δεινός: μυκᾶται † δὲ Κῆρας ἀνακαλῶν τὰς Ταρτάρου.
<eur. her. 871> τάχα ς' ἐγὼ μᾶλλον χορεύσω καὶ καταυλήσω φόβῳ.
<eur. her. 872> στεῖχ' ἐς Οὔλυμπον πεδαίρους', ̓͂Ιρι, γενναῖον πόδα:
<eur. her. 873> ἐς δόμους δ' ἡμεῖς ἄφαντοι δυσόμεσθ' ̔Ηρακλέους.
<eur. her. 875> ὀτοτοτοτοτοῖ, στέναξον: ἀποκείρεται
<eur. her. 876> σὸν ἄνθος πόλεος, ὁ Διὸς ἔκγονος:
<eur. her. 877> μέλεος ̔Ελλάς, ἃ τὸν εὐεργέταν
<eur. her. 878> ἀποβαλεῖς, ὀλεῖς μανίαισιν Λύσσας
<eur. her. 879> χορευθέντ' ἐναύλοις.
<eur. her. 880> βέβακεν ἐν δίφροισιν ἁ πολύστονος,
<eur. her. 881> ἅρμασι δ' ἐνδίδωσι
<eur. her. 882> κέντρον ὡς ἐπὶ λώβᾳ
<eur. her. 883> Νυκτὸς Γοργὼν ἑκατογκεφάλοις
<eur. her. 884> ὄφεων ἰαχήμασι, Λύσσα μαρμαρωπός.
<eur. her. 885> ταχὺ τὸν εὐτυχῆ μετέβαλεν δαίμων,
<eur. her. 886> ταχὺ δὲ πρὸς πατρὸς τέκν' ἐκπνεύσεται.
<eur. her. 887> ἰώ μοι μέλεος.
<eur. her. 888> ἰὼ Ζεῦ, τὸ σὸν γένος ἄγονον αὐτίκα
<eur. her. 889> λυσσάδες ὠμοβρῶτες ἄδικοι Ποιναὶ
<eur. her. 890> κακοῖσιν ἐκπετάσουσιν.
<eur. her. 891> ἰὼ στέγαι.
<eur. her. 892> κατάρχεται χόρευμα τυμπάνων ἄτερ,
<eur. her. 893> οὐ βρομίῳ κεχαρισμένα θύρσῳ
<eur. her. 894> ἰὼ δόμοι.
<eur. her. 895> πρὸς αἵματ', οὐχὶ τᾶς Διονυσιάδος
<eur. her. 895> βοτρύων ἐπὶ χεύμασι λοιβᾶς.
<eur. her. 896> φυγῇ, τέκν', ἐξορμᾶτε.     δάιον τόδε
<eur. her. 897> δάιον μέλος ἐπαυλεῖται.
<eur. her. 898> κυναγετεῖ τέκνων διωγμόν: οὔποτ' ἄκραντα δόμοισι
<eur. her. 899> Λύσσα βακχεύσει.
<eur. her. 900> αἰαῖ κακῶν.
<eur. her. 901> αἰαῖ δῆτα τὸν γεραιὸν ὡς στένω
<eur. her. 902> πατέρα τάν τε παιδοτρόφον, ᾇ μάταν
<eur. her. 903> τέκεα γεννᾶται.
<eur. her. 904> ἰδοὺ ἰδού,
<eur. her. 905> θύελλα σείει δῶμα, συμπίπτει στέγη.
<eur. her. 906> ἢ ἤ: τί δρᾷς, ὦ Διὸς παῖ, μελάθρῳ;
<eur. her. 907> τάραγμα ταρτάρειον, ὡς ἐπ' ̓Εγκελάδῳ ποτέ, Παλλάς,
<eur. her. 908> ἐς δόμους πέμπεις.
<eur. her. 909> ὦ λευκὰ γήρᾳ σώματ'     ἀνακαλεῖς με τίνα
<eur. her. 910> βοάν;    ἄλαστα τἀν δόμοισι.     μάντιν οὐχ
<eur. her. 912> ἕτερον ἄξομαι.
<eur. her. 913> τεθνᾶσι παῖδες.     αἰαῖ.
<eur. her. 914> στενάζεθ', ὡς στενακτά.     δάιοι φόνοι,
<eur. her. 915> δάιοι δὲ τοκέων χέρες: ὤ.
<eur. her. 916> οὐκ ἄν τις εἴποι μᾶλλον ἢ πεπόνθαμεν.
<eur. her. 917> πῶς παισὶ στενακτὰν ἄταν ἄταν
<eur. her. 918> πατέρος ἀμφαίνεις;
<eur. her. 919> λέγε, τίνα τρόπον ἔσυτο θεόθεν ἐπὶ
<eur. her. 920> μέλαθρα κακὰ τάδε,
<eur. her. 921> τλήμονάς τε παίδων τύχας;
<eur. her. 922> ἱερὰ μὲν ἦν πάροιθεν ἐσχάρας Διὸς
<eur. her. 923> καθάρσι' οἴκων, γῆς ἄνακτ' ἐπεὶ κτανὼν
<eur. her. 924> ἐξέβαλε τῶνδε δωμάτων ̔Ηρακλέης:
<eur. her. 925> χορὸς δὲ καλλίμορφος εἱστήκει τέκνων
<eur. her. 926> πατήρ τε Μεγάρα τ': ἐν κύκλῳ δ' ἤδη κανοῦν
<eur. her. 927> εἵλικτο βωμοῦ, φθέγμα δ' ὅσιον εἴχομεν.
<eur. her. 928> μέλλων δὲ δαλὸν χειρὶ δεξιᾷ φέρειν,
<eur. her. 929> ἐς χέρνιβ' ὡς βάψειεν, ̓Αλκμήνης τόκος
<eur. her. 930> ἔστη σιωπῇ. καὶ χρονίζοντος πατρὸς
<eur. her. 931> παῖδες προσέσχον ὄμμ': ὁ δ' οὐκέθ' αὑτὸς ἦν,
<eur. her. 932> ἀλλ' ἐν στροφαῖσιν ὀμμάτων ἐφθαρμένος
<eur. her. 933> ῥίζας τ' ἐν ὄσσοις αἱματῶπας ἐκβαλὼν
<eur. her. 934> ἀφρὸν κατέσταζ' εὐτρίχου γενειάδος.
<eur. her. 935> ἔλεξε δ' ἅμα γέλωτι παραπεπληγμένῳ:
<eur. her. 936> Πάτερ, τί θύω πρὶν κτανεῖν Εὐρυσθέα
<eur. her. 937> καθάρσιον πῦρ, καὶ πόνους διπλοῦς ἔχω;
<eur. her. 938> ἔργον μιᾶς μοι χειρὸς εὖ θέσθαι τάδε:
<eur. her. 939> ὅταν δ' ἐνέγκω δεῦρο κρᾶτ' Εὐρυσθέως,
<eur. her. 940> ἐπὶ τοῖσι νῦν θανοῦσιν ἁγνιῶ χέρας.
<eur. her. 941> ἐκχεῖτε πηγάς, ῥίπτετ' ἐκ χειρῶν κανᾶ.
<eur. her. 942> τίς μοι δίδωσι τόξα; τίς δ' ὅπλον χερός;
<eur. her. 943> πρὸς τὰς Μυκήνας εἶμι: λάζυσθαι χρεὼν
<eur. her. 944> μοχλοὺς δικέλλας θ', ὥστε Κυκλώπων βάθρα
<eur. her. 945> φοίνικι κανόνι καὶ τύκοις ἡρμοσμένα
<eur. her. 946> στρεπτῷ σιδήρῳ συντριαινῶσαι πάλιν.
<eur. her. 947> αὐτοῦ δὲ βαίνων ἅρματ' οὐκ ἔχων ἔχειν
<eur. her. 948> ἔφασκε, δίφρου δ' εἰσέβαινεν ἄντυγας
<eur. her. 949> κἄθεινε, κέντρον δῆθεν ὡς ἔχων, χερί.
<eur. her. 950> διπλοῦς δ' ὀπαδοῖς ἦν γέλως φόβος θ' ὁμοῦ.
<eur. her. 951> καί τις τόδ' εἶπεν, ἄλλος εἰς ἄλλον δρακών:
<eur. her. 952> Παίζει πρὸς ἡμᾶς δεσπότης ἢ μαίνεται;
<eur. her. 953> ὁ δ' εἷρπ' ἄνω τε καὶ κάτω κατὰ στέγας,
<eur. her. 954> μέσον δ' ἐς ἀνδρῶν' ἐσπεσὼν Νίσου πόλιν
<eur. her. 955> ἥκειν ἔφασκε: δωμάτων τ' ἔσω βεβώς,
<eur. her. 956> κλιθεὶς ἐς οὖδας, ὡς ἔχει, σκευάζεται
<eur. her. 957> θοίνην. διελθὼν δ' ὡς βραχὺν χρόνον μονῆς
<eur. her. 958> ̓Ισθμοῦ ναπαίας ἔλεγε προσβαίνειν πλάκας.
<eur. her. 959> κἀνταῦθα γυμνὸν σῶμα θεὶς πορπαμάτων,
<eur. her. 960> πρὸς οὐδέν' ἡμιλλᾶτο κἀκηρύσσετο
<eur. her. 961> αὐτὸς πρὸς αὑτοῦ καλλίνικος οὐδενός,
<eur. her. 962> ἀκοὴν ὑπειπών. δεινὰ δ' Εὐρυσθεῖ βρέμων
<eur. her. 963> ἦν ἐν Μυκήναις τῷ λόγῳ. πατὴρ δέ νιν
<eur. her. 964> θιγὼν κραταιᾶς χειρὸς ἐννέπει τάδε:
<eur. her. 965> ̓͂Ω παῖ, τί πάσχεις; τίς ὁ τρόπος ξενώσεως
<eur. her. 966> τῆσδ'; οὔ τί που φόνος ς' ἐβάκχευσεν νεκρῶν,
<eur. her. 967> οὓς ἄρτι καίνεις; ὁ δέ νιν Εὐρυσθέως δοκῶν
<eur. her. 968> πατέρα προταρβοῦνθ' ἱκέσιον ψαύειν χερός,
<eur. her. 969> ὠθεῖ, φαρέτραν δ' εὐτρεπῆ σκευάζεται
<eur. her. 970> καὶ τόξ' ἑαυτοῦ παισί, τοὺς Εὐρυσθέως
<eur. her. 971> δοκῶν φονεύειν. οἳ δὲ ταρβοῦντες φόβῳ
<eur. her. 972> ὤρουον ἄλλος ἄλλος', ἐς πέπλους ὁ μὲν
<eur. her. 973> μητρὸς ταλαίνης, ὁ δ' ὑπὸ κίονος σκιάν,
<eur. her. 974> ἄλλος δὲ βωμὸν ὄρνις ὣς ἔπτηξ' ὕπο.
<eur. her. 975> βοᾷ δὲ μήτηρ: ̓͂Ω τεκών, τί δρᾷς; τέκνα
<eur. her. 976> κτείνεις; βοᾷ δὲ πρέσβυς οἰκετῶν τ' ὄχλος.
<eur. her. 977> ὁ δ' ἐξελίσσων παῖδα κίονος κύκλῳ,
<eur. her. 978> τόρνευμα δεινὸν ποδός, ἐναντίον σταθεὶς
<eur. her. 979> βάλλει πρὸς ἧπαρ: ὕπτιος δὲ λαί̈νους
<eur. her. 980> ὀρθοστάτας ἔδευσεν ἐκπνέων βίον.
<eur. her. 981> ὁ δ' ἠλάλαξε κἀπεκόμπασεν τάδε:
<eur. her. 982> Εἷς μὲν νεοσσὸς ὅδε θανὼν Εὐρυσθέως
<eur. her. 983> ἔχθραν πατρῴαν ἐκτίνων πέπτωκέ μοι.
<eur. her. 984> ἄλλῳ δ' ἐπεῖχε τόξ', ὃς ἀμφὶ βωμίαν
<eur. her. 985> ἔπτηξε κρηπῖδ' ὡς λεληθέναι δοκῶν.
<eur. her. 986> φθάνει δ' ὁ τλήμων γόνασι προσπεσὼν πατρός,
<eur. her. 987> καὶ πρὸς γένειον χεῖρα καὶ δέρην βαλών,
<eur. her. 988> ̓͂Ω φίλτατ', αὐδᾷ, μή μ' ἀποκτείνῃς, πάτερ:
<eur. her. 989> σός εἰμι, σὸς παῖς: οὐ τὸν Εὐρυσθέως ὀλεῖς.
<eur. her. 990> ὁ δ' ἀγριωπὸν ὄμμα Γοργόνος στρέφων,
<eur. her. 991> ὡς ἐντὸς ἔστη παῖς λυγροῦ τοξεύματος,
<eur. her. 992> μυδροκτύπον μίμημ', ὑπὲρ κάρα βαλὼν
<eur. her. 993> ξύλον καθῆκε παιδὸς ἐς ξανθὸν κάρα,
<eur. her. 994> ἔρρηξε δ' ὀστᾶ. δεύτερον δὲ παῖδ' ἑλών,
<eur. her. 995> χωρεῖ τρίτον θῦμ' ὡς ἐπισφάξων δυοῖν.
<eur. her. 996> ἀλλὰ φθάνει νιν ἡ τάλαιν' ἔσω δόμων
<eur. her. 997> μήτηρ ὑπεκλαβοῦσα, καὶ κλῄει πύλας.
<eur. her. 998> ὁ δ' ὡς ἐπ' αὐτοῖς δὴ Κυκλωπίοισιν ὢν
<eur. her. 999> σκάπτει μοχλεύει θύρετρα, κἀκβαλὼν σταθμὰ
<eur. her. 1000> δάμαρτα καὶ παῖδ' ἑνὶ κατέστρωσεν βέλει.
<eur. her. 1001> κἀνθένδε πρὸς γέροντος ἱππεύει φόνον:
<eur. her. 1002> ἀλλ' ἦλθεν εἰκών, ὡς ὁρᾶν ἐφαίνετο,
<eur. her. 1003> Παλλὰς κραδαίνους' ἔγχος † ἐπὶ λόφῳ κέαρ †,
<eur. her. 1004> κἄρριψε πέτρον στέρνον εἰς ̔Ηρακλέους,
<eur. her. 1005> ὅς νιν φόνου μαργῶντος ἔσχε, κεἰς ὕπνον
<eur. her. 1006> καθῆκε: πίτνει δ' ἐς πέδον, πρὸς κίονα
<eur. her. 1007> νῶτον πατάξας, ὃς πεσήμασι στέγης
<eur. her. 1008> διχορραγὴς ἔκειτο κρηπίδων ἔπι.
<eur. her. 1010> ἡμεῖς δ' ἐλευθεροῦντες ἐκ δρασμῶν πόδα
<eur. her. 1009> σὺν τῷ γέροντι δεσμὰ σειραίων βρόχων
<eur. her. 1011> ἀνήπτομεν πρὸς κίον', ὡς λήξας ὕπνου
<eur. her. 1012> μηδὲν προσεργάσαιτο τοῖς δεδραμένοις.
<eur. her. 1013> εὕδει δ' ὁ τλήμων ὕπνον οὐκ εὐδαίμονα,
<eur. her. 1014> παῖδας φονεύσας καὶ δάμαρτ'. ἐγὼ μὲν οὖν
<eur. her. 1015> οὐκ οἶδα θνητῶν ὅστις ἀθλιώτερος.
<eur. her. 1016> ὁ φόνος ἦν ὃν ̓Αργολὶς ἔχει πέτρα
<eur. her. 1017> τότε μὲν περισαμότατος καὶ ἄπιστος ̔Ελλάδι
<eur. her. 1018> τῶν Δαναοῦ παίδων: τάδε δ' ὑπερέβαλε, παρ-
<eur. her. 1020> έδραμε τὰ τότε κακὰ τάλανι διογενεῖ κόρῳ.
<eur. her. 1022> μονοτέκνου Πρόκνης φόνον ἔχω λέξαι
<eur. her. 1023> θυόμενον Μούσαις: σὺ δὲ τέκνα τρίγον', ὦ
<eur. her. 1024> δάιε, τεκόμενος, λυσσάδι συγκατειργάσω μοίρᾳ.
<eur. her. 1025> αἰαῖ, τίνα στεναγμὸν
<eur. her. 1026> ἢ γόον ἢ φθιτῶν
<eur. her. 1027> ᾠδάν, ἢ τὸν ̔́Αιδα χορὸν ἀχήσω;
<eur. her. 1028> φεῦ φεῦ:
<eur. her. 1029> ἴδεσθε, διάνδιχα κλῇθρα
<eur. her. 1030> κλίνεται ὑψιπύλων δόμων.
<eur. her. 1031> ἰώ μοι:
<eur. her. 1032> ἴδεσθε δὲ τέκνα πρὸ πατρὸς
<eur. her. 1033> ἄθλια κείμενα δυστάνου,
<eur. her. 1034> εὕδοντος ὕπνον δεινὸν ἐκ παίδων φόνου.
<eur. her. 1035> περὶ δὲ δεσμὰ καὶ πολύβροχ' ἁμμάτων
<eur. her. 1036> ἐρείσμαθ' ̔Ηράκλειον
<eur. her. 1037> ἀμφὶ δέμας τάδε λαί̈νοις
<eur. her. 1038> ἀνημμένα κίοσιν οἴκων.
<eur. her. 1039> ὁ δ' ὥς τις ὄρνις ἄπτερον καταστένων
<eur. her. 1040> ὠδῖνα τέκνων, πρέσβυς ὑστέρῳ ποδὶ
<eur. her. 1041> πικρὰν διώκων ἤλυσιν πάρεσθ' ὅδε.
<eur. her. 1042> Καδμεῖοι γέροντες, οὐ σῖγα σῖ-
<eur. her. 1043> γα τὸν ὕπνῳ παρειμένον ἐάσετ' ἐκ-
<eur. her. 1044> λαθέσθαι κακῶν;
<eur. her. 1045> κατὰ σὲ δακρύοις στένω, πρέσβυ, καὶ
<eur. her. 1046> τέκεα καὶ τὸ καλλίνικον κάρα.
<eur. her. 1047> ἑκαστέρω πρόβατε, μὴ
<eur. her. 1048> κτυπεῖτε, μὴ βοᾶτε, μὴ
<eur. her. 1049> τὸν εὔδι' ἰαύονθ'
<eur. her. 1050> ὑπνώδεά τ' εὐνᾶς
<eur. her. 1050> ἐγείρετε.     οἴμοι.
<eur. her. 1051> φόνος ὅσος ὅδ'     ἆ ἆ,
<eur. her. 1052> διά μ' ὀλεῖτε.     κεχυμένος ἐπαντέλλει.
<eur. her. 1053> οὐκ ἀτρεμαῖα θρῆνον αἰ-
<eur. her. 1054> άξετ', ὦ γέροντες;
<eur. her. 1055> ἢ δέσμ' ἀνεγειρόμενος χαλάσας ἀπολεῖ πόλιν,
<eur. her. 1056> ἀπὸ δὲ πατέρα, μέλαθρά τε καταράξει.
<eur. her. 1057> ἀδύνατ' ἀδύνατά μοι.     σῖγα, πνοὰς μάθω:
<eur. her. 1060> φέρε πρὸς οὖς βάλω.     εὕδει;     ναί, εὕδει
<eur. her. 1061> ὕπνον γ' ἄυπνον ὀλόμενον, ὃς ἔκανεν ἄλο-
<eur. her. 1064> χον, ἔκανε δὲ τέκεα, τοξήρει ψαλμῷ τοξεύσας.
<eur. her. 1065> στέναζέ νυν —     στενάζω.
<eur. her. 1066> τέκνων ὄλεθρον —     ὤμοι.
<eur. her. 1067> σέθεν τε παιδὸς —     αἰαῖ.
<eur. her. 1068> ὦ πρέσβυ     σῖγα σῖγα:
<eur. her. 1069> παλίντροπος ἐξεγειρόμενος στρέφεται: φέρε,
<eur. her. 1070> ἀπόκρυφον δέμας ὑπὸ μέλαθρον κρύψω.
<eur. her. 1071> θάρσει: νὺξ ἔχει βλέφαρα παιδὶ σῷ.
<eur. her. 1072> ὁρᾶθ' ὁρᾶτε. τὸ φάος ἐκ-
<eur. her. 1073> λιπεῖν μὲν ἐπὶ κακοῖσιν οὐ
<eur. her. 1074> φεύγω τάλας, ἀλλ' εἴ με κανεῖ πατέρ' ὄντα,
<eur. her. 1075> πρὸς δὲ κακοῖς κακὰ μήσεται
<eur. her. 1076> πρὸς ̓Ερινύσι θ' αἷμα σύγγονον ἕξει.
<eur. her. 1078> τότε θανεῖν ς' ἐχρῆν, ὅτε δάμαρτι σᾷ
<eur. her. 1079> φόνον ὁμοσπόρων ἔμολες ἐκπράξας
<eur. her. 1080> Ταφίων περίκλυστον ἄστυ πέρσας.
<eur. her. 1081> φυγὰν φυγάν, γέροντες, ἀποπρὸ δωμάτων
<eur. her. 1082> διώκετε: φεύγετε μάργον
<eur. her. 1083> ἄνδρ' ἐπεγειρόμενον.
<eur. her. 1084> ἢ τάχα φόνον ἕτερον ἐπὶ φόνῳ βαλὼν
<eur. her. 1085> ἀν' αὖ βακχεύσει Καδμείων πόλιν.
<eur. her. 1086> ὦ Ζεῦ, τί παῖδ' ἤχθηρας ὧδ' ὑπερκότως
<eur. her. 1087> τὸν σόν, κακῶν δὲ πέλαγος ἐς τόδ' ἤγαγες;
<eur. her. 1088> ἔα:
<eur. her. 1089> ἔμπνους μέν εἰμι καὶ δέδορχ' ἅπερ με δεῖ,
<eur. her. 1090> αἰθέρα τε καὶ γῆν τόξα θ' ̔Ηλίου τάδε
<eur. her. 1091> ὡς ἐν κλύδωνι καὶ φρενῶν ταράγματι
<eur. her. 1092> πέπτωκα δεινῷ καὶ πνοὰς θερμὰς πνέω
<eur. her. 1093> μετάρσι', οὐ βέβαια, πνευμόνων ἄπο.
<eur. her. 1094> ἰδού, τί δεσμοῖς ναῦς ὅπως ὡρμισμένος
<eur. her. 1095> νεανίαν θώρακα καὶ βραχίονα,
<eur. her. 1096> πρὸς ἡμιθραύστῳ λαί̈νῳ τυκίσματι
<eur. her. 1097> ἧμαι, νεκροῖσι γείτονας θάκους ἔχων;
<eur. her. 1098> πτερωτά τ' ἔγχη: τόξα δ' ἔσπαρται πέδῳ,
<eur. her. 1099> ἃ πρὶν παρασπίζοντ' ἐμοῖς βραχίοσιν
<eur. her. 1100> ἔσῳζε πλευρὰς ἐξ ἐμοῦ τ' ἐσῴζετο.
<eur. her. 1101> οὔ που κατῆλθον αὖθις εἰς ̔́Αιδου πάλιν,
<eur. her. 1102> Εὐρυσθέως δίαυλον; εἰς ̔́Αιδου; πόθεν;
<eur. her. 1103> ἀλλ' οὔτε Σισύφειον εἰσορῶ πέτρον
<eur. her. 1104> Πλούτωνά τ', οὐδὲ σκῆπτρα Δήμητρος κόρης.
<eur. her. 1105> ἔκ τοι πέπληγμαι: ποῦ ποτ' ὢν ἀμηχανῶ;
<eur. her. 1106> ὠή, τίς ἐγγὺς ἢ πρόσω φίλων ἐμῶν,
<eur. her. 1107> δύσγνοιαν ὅστις τὴν ἐμὴν ἰάσεται;
<eur. her. 1108> σαφῶς γὰρ οὐδὲν οἶδα τῶν εἰωθότων.
<eur. her. 1109> γέροντες, ἔλθω τῶν ἐμῶν κακῶν πέλας;
<eur. her. 1110> κἀγώ γε σὺν σοί, μὴ προδοὺς τὰς συμφοράς.
<eur. her. 1111> πάτερ, τί κλαίεις καὶ συναμπίσχῃ κόρας,
<eur. her. 1112> τοῦ φιλτάτου σοι τηλόθεν παιδὸς βεβώς;
<eur. her. 1113> ὦ τέκνον: εἶ γὰρ καὶ κακῶς πράσσων ἐμός.
<eur. her. 1114> πράσσω δ' ἐγὼ τί λυπρόν, οὗ δακρυρροεῖς;
<eur. her. 1115> ἃ κἂν θεῶν τις, εἰ μάθοι, καταστένοι.
<eur. her. 1116> μέγας γ' ὁ κόμπος, τὴν τύχην δ' οὔπω λέγεις.
<eur. her. 1117> ὁρᾷς γὰρ αὐτός, εἰ φρονῶν ἤδη κυρεῖς.
<eur. her. 1118> εἴπ', εἴ τι καινὸν ὑπογράφῃ τὠμῷ βίῳ.
<eur. her. 1119> εἰ μηκέθ' ̔́Αιδου βάκχος εἶ, φράσαιμεν ἄν.
<eur. her. 1120> παπαῖ, τόδ' ὡς ὕποπτον ᾐνίξω πάλιν.
<eur. her. 1121> καί ς' εἰ βεβαίως εὖ φρονεῖς ἤδη σκοπῶ.
<eur. her. 1122> οὐ γάρ τι βακχεύσας γε μέμνημαι φρένας.
<eur. her. 1123> λύσω, γέροντες, δεσμὰ παιδός; ἢ τί δρῶ;
<eur. her. 1124> καὶ τόν γε δήσαντ' εἴπ': ἀναινόμεσθα γάρ.
<eur. her. 1125> τοσοῦτον ἴσθι τῶν κακῶν: τὰ δ' ἄλλ' ἔα.
<eur. her. 1126> ἀρκεῖ σιωπὴ γὰρ μαθεῖν ὃ βούλομαι;
<eur. her. 1127> ὦ Ζεῦ, παρ' ̔́Ηρας ἆρ' ὁρᾷς θρόνων τάδε;
<eur. her. 1128> ἀλλ' ἦ τι κεῖθεν πολέμιον πεπόνθαμεν;
<eur. her. 1129> τὴν θεὸν ἐάσας τὰ σὰ περιστέλλου κακά.
<eur. her. 1130> ἀπωλόμεσθα: συμφορὰν λέξεις τινά.
<eur. her. 1131> ἰδού, θέασαι τάδε τέκνων πεσήματα.
<eur. her. 1132> οἴμοι: τίν' ὄψιν τήνδε δέρκομαι τάλας;
<eur. her. 1133> ἀπόλεμον, ὦ παῖ, πόλεμον ἔσπευσας τέκνοις.
<eur. her. 1134> τί πόλεμον εἶπας; τούσδε τίς διώλεσε;
<eur. her. 1135> σὺ καὶ σὰ τόξα καὶ θεῶν ὃς αἴτιος.
<eur. her. 1136> τί φῄς; τί δράσας; ὦ κάκ' ἀγγέλλων πάτερ.
<eur. her. 1137> μανείς: ἐρωτᾷς δ' ἄθλι' ἑρμηνεύματα.
<eur. her. 1138> ἦ καὶ δάμαρτός εἰμ' ἐγὼ φονεὺς ἐμῆς;
<eur. her. 1139> μιᾶς ἅπαντα χειρὸς ἔργα σῆς τάδε.
<eur. her. 1140> αἰαῖ: στεναγμῶν γάρ με περιβάλλει νέφος.
<eur. her. 1141> τούτων ἕκατι σὰς καταστένω τύχας.
<eur. her. 1142> † ἦ γὰρ συνήραξ' οἶκον ἢ βάκχευς' ἐμόν; †
<eur. her. 1143> οὐκ οἶδα πλὴν ἕν: πάντα δυστυχεῖ τὰ σά.
<eur. her. 1144> ποῦ δ' οἶστρος ἡμᾶς ἔλαβε; ποῦ διώλεσεν;
<eur. her. 1145> ὅτ' ἀμφὶ βωμὸν χεῖρας ἡγνίζου πυρί.
<eur. her. 1146> οἴμοι: τί δῆτα φείδομαι ψυχῆς ἐμῆς
<eur. her. 1147> τῶν φιλτάτων μοι γενόμενος παίδων φονεύς;
<eur. her. 1148> κοὐκ εἶμι πέτρας λισσάδος πρὸς ἅλματα
<eur. her. 1149> ἢ φάσγανον πρὸς ἧπαρ ἐξακοντίσας
<eur. her. 1150> τέκνοις δικαστὴς αἵματος γενήσομαι;
<eur. her. 1151> ἢ σάρκα τὴν ἔμηνεν ἐμπρήσας πυρί,
<eur. her. 1152> δύσκλειαν ἣ μένει μ' ἀπώσομαι βίου;
<eur. her. 1153> ἀλλ' ἐμποδών μοι θανασίμων βουλευμάτων
<eur. her. 1154> Θησεὺς ὅδ' ἕρπει συγγενὴς φίλος τ' ἐμός.
<eur. her. 1155> ὀφθησόμεσθα, καὶ τεκνοκτόνον μύσος
<eur. her. 1156> ἐς ὄμμαθ' ἥξει φιλτάτῳ ξένων ἐμῶν.
<eur. her. 1157> οἴμοι, τί δράσω; ποῖ κακῶν ἐρημίαν
<eur. her. 1158> εὕρω, πτερωτὸς ἢ κατὰ χθονὸς μολών;
<eur. her. 1159> † φέρ' ἄν τι † κρατὶ περιβάλω σκότον.
<eur. her. 1160> αἰσχύνομαι γὰρ τοῖς δεδραμένοις κακοῖς:
<eur. her. 1161> καὶ τῶνδε προστρόπαιον αἷμα προσλαβὼν
<eur. her. 1162> οὐδὲν κακῶσαι τοὺς ἀναιτίους θέλω.
<eur. her. 1163> ἥκω σὺν ἄλλοις, οἳ παρ' ̓Ασωποῦ ῥοὰς
<eur. her. 1164> μένουσιν, ἔνοπλοι γῆς ̓Αθηναίων κόροι,
<eur. her. 1165> σῷ παιδί, πρέσβυ, σύμμαχον φέρων δόρυ.
<eur. her. 1166> κληδὼν γὰρ ἦλθεν εἰς ̓Ερεχθειδῶν πόλιν
<eur. her. 1167> ὡς σκῆπτρα χώρας τῆσδ' ἀναρπάσας Λύκος
<eur. her. 1168> ἐς πόλεμον ὑμῖν καὶ μάχην καθίσταται.
<eur. her. 1169> τίνων δ' ἀμοιβὰς ὧν ὑπῆρξεν ̔Ηρακλῆς
<eur. her. 1170> σῴσας με νέρθεν, ἦλθον, εἴ τι δεῖ, γέρον,
<eur. her. 1171> ἢ χειρὸς ὑμᾶς τῆς ἐμῆς ἢ συμμάχων.
<eur. her. 1172> ἔα:
<eur. her. 1173> τί νεκρῶν τῶνδε πληθύει πέδον;
<eur. her. 1174> οὔ που λέλειμμαι καὶ νεωτέρων κακῶν
<eur. her. 1175> ὕστερος ἀφῖγμαι; τίς τάδ' ἔκτεινεν τέκνα;
<eur. her. 1175> τίνος γεγῶσαν τήνδ' ὁρῶ ξυνάορον;
<eur. her. 1176> οὐ γὰρ δορός γε παῖδες ἵστανται πέλας,
<eur. her. 1177> ἀλλ' ἄλλο πού τι καινὸν εὑρίσκω κακόν.
<eur. her. 1178> ὦ τὸν ἐλαιοφόρον ὄχθον ἔχων ἄναξ
<eur. her. 1179> τί χρῆμά μ' οἰκτροῖς ἐκάλεσας προοιμίοις;
<eur. her. 1180> ἐπάθομεν πάθεα μέλεα πρὸς θεῶν.
<eur. her. 1181> οἱ παῖδες οἵδε τίνες, ἐφ' οἷς δακρυρροεῖς;
<eur. her. 1182> ἔτεκε μέν νιν οὑμὸς ἶνις τάλας,
<eur. her. 1183> τεκόμενος δ' ἔκανε, φόνιον αἷμα τλάς.
<eur. her. 1184> εὔφημα φώνει.
<eur. her. 1185> βουλομένοισιν ἐπαγγέλλῃ.
<eur. her. 1186> ὦ δεινὰ λέξας.
<eur. her. 1187> οἰχόμεθ' οἰχόμεθα πτανοί.
<eur. her. 1188> τί φῄς; τί δράσας;
<eur. her. 1189> μαινομένῳ πιτύλῳ πλαγχθεὶς
<eur. her. 1190> ἑκατογκεφάλου τε βαφαῖς ὕδρας.
<eur. her. 1191> ̔́Ηρας ὅδ' ἁγών: τίς δ' ὅδ' οὑν νεκροῖς, γέρον;
<eur. her. 1192> ἐμὸς ἐμὸς ὅδε γόνος ὁ πολύπονος, ὃς ἐπὶ
<eur. her. 1193> δόρυ γιγαντοφόνον ἦλθεν σὺν θεοῖ-
<eur. her. 1194> σι Φλεγραῖον ἐς πεδίον ἀσπιστάς.
<eur. her. 1195> φεῦ φεῦ: τίς ἀνδρῶν ὧδε δυσδαίμων ἔφυ;
<eur. her. 1196> οὐκ ἂν εἰδείης ἕτερον
<eur. her. 1197> πολυμοχθότερον πολυπλαγκτότερόν
<eur. her. 1198> τε θνατῶν.
<eur. her. 1199> τί γὰρ πέπλοισιν ἄθλιον κρύπτει κάρα;
<eur. her. 1200> αἰδόμενος τὸ σὸν ὄμμα
<eur. her. 1200> καὶ φιλίαν ὁμόφυλον
<eur. her. 1201> αἷμά τε παιδοφόνον.
<eur. her. 1202> ἀλλ', εἰ συναλγῶν γ' ἦλθον, ἐκκάλυπτέ νιν.
<eur. her. 1204> ὦ τέκνον: πάρες ἀπ' ὀμμάτων
<eur. her. 1205> πέπλον, ἀπόδικε, ῥέθος ἀελίῳ δεῖξον.
<eur. her. 1206> βάρος ἀντίπαλον, δακρύοις συναμιλλαταί,
<eur. her. 1207> ἱκετεύομεν ἀμφὶ γενειάδα καὶ
<eur. her. 1208> γόνυ καὶ χέρα σὰν προπίτνων, πολιόν τε
<eur. her. 1210> δάκρυον ἐκβάλλων: ἰὼ παῖ, κατά-
<eur. her. 1211> σχεθε λέοντος ἀγρίου θυμόν, ὡς
<eur. her. 1212> βρόμον ἐπὶ φόνιον ἀνόσιον ἐξάγῃ,
<eur. her. 1213> κακὰ θέλων κακοῖς συνάψαι, τέκνον.
<eur. her. 1214> εἶἑν: σὲ τὸν θάσσοντα δυστήνους ἕδρας
<eur. her. 1215> αὐδῶ, φίλοισιν ὄμμα δεικνύναι τὸ σόν.
<eur. her. 1216> οὐδεὶς σκότος γὰρ ὧδ' ἔχει μέλαν νέφος,
<eur. her. 1217> ὅστις κακῶν σῶν συμφορὰν κρύψειεν ἄν.
<eur. her. 1218> τί μοι προσείων χεῖρα σημαίνεις φόνον;
<eur. her. 1219> ὡς μὴ μύσος με σῶν βάλῃ προσφθεγμάτων;
<eur. her. 1220> οὐδὲν μέλει μοι σύν γε σοὶ πράσσειν κακῶς:
<eur. her. 1221> καὶ γάρ ποτ' εὐτύχησα. ἐκεῖς' ἀνοιστέον,
<eur. her. 1222> ὅτ' ἐξέσῳσάς μ' ἐς φάος νεκρῶν πάρα.
<eur. her. 1223> χάριν δὲ γηράσκουσαν ἐχθαίρω φίλων,
<eur. her. 1224> καὶ τῶν καλῶν μὲν ὅστις ἀπολαύειν θέλει,
<eur. her. 1225> συμπλεῖν δὲ τοῖς φίλοισι δυστυχοῦσιν οὔ.
<eur. her. 1226> ἀνίστας', ἐκκάλυψον ἄθλιον κάρα,
<eur. her. 1227> βλέψον πρὸς ἡμᾶς. ὅστις εὐγενὴς βροτῶν,
<eur. her. 1228> φέρει τά γ' ἐκ θεῶν πτώματ' οὐδ' ἀναίνεται.
<eur. her. 1229> Θησεῦ, δέδορκας τόνδ' ἀγῶν' ἐμῶν τέκνων;
<eur. her. 1230> ἤκουσα, καὶ βλέποντι σημαίνεις κακά.
<eur. her. 1231> τί δῆτά μου κρᾶτ' ἀνεκάλυψας ἡλίῳ;
<eur. her. 1232> τί δ'; οὐ μιαίνεις θνητὸς ὢν τὰ τῶν θεῶν.
<eur. her. 1233> φεῦγ', ὦ ταλαίπωρ', ἀνόσιον μίασμ' ἐμόν.
<eur. her. 1234> οὐδεὶς ἀλάστωρ τοῖς φίλοις ἐκ τῶν φίλων.
<eur. her. 1235> ἐπῄνες': εὖ δράσας δέ ς' οὐκ ἀναίνομαι.
<eur. her. 1236> ἐγὼ δὲ πάσχων εὖ τότ' οἰκτίρω σε νῦν.
<eur. her. 1237> οἰκτρὸς γάρ εἰμι τἄμ' ἀποκτείνας τέκνα.
<eur. her. 1238> κλαίω χάριν σὴν ἐφ' ἑτέραισι συμφοραῖς.
<eur. her. 1239> ηὗρες δέ γ' ἄλλους ἐν κακοῖσι μείζοσιν;
<eur. her. 1240> ἅπτῃ κάτωθεν οὐρανοῦ δυσπραξίᾳ.
<eur. her. 1241> τοιγὰρ παρεσκευάσμεθ' ὥστε κατθανεῖν.
<eur. her. 1242> δοκεῖς ἀπειλῶν σῶν μέλειν τι δαίμοσιν;
<eur. her. 1243> αὔθαδες ὁ θεός, πρὸς δὲ τοὺς θεοὺς ἐγώ.
<eur. her. 1244> ἴσχε στόμ', ὡς μὴ μέγα λέγων μεῖζον πάθῃς.
<eur. her. 1245> γέμω κακῶν δή, κοὐκέτ' ἔσθ' ὅπῃ τεθῇ.
<eur. her. 1246> δράσεις δὲ δὴ τί; ποῖ φέρῃ θυμούμενος;
<eur. her. 1247> θανών, ὅθενπερ ἦλθον, εἶμι γῆς ὕπο.
<eur. her. 1248> εἴρηκας ἐπιτυχόντος ἀνθρώπου λόγους.
<eur. her. 1249> σὺ δ' ἐκτὸς ὤν γε συμφορᾶς με νουθετεῖς.
<eur. her. 1250> ὁ πολλὰ δὴ τλὰς ̔Ηρακλῆς λέγει τάδε;
<eur. her. 1251> οὐκ οὖν τοσαῦτά γ', εἰ μέτρῳ μοχθητέον.
<eur. her. 1252> εὐεργέτης βροτοῖσι καὶ μέγας φίλος;
<eur. her. 1253> οἱ δ' οὐδὲν ὠφελοῦσί μ', ἀλλ' ̔́Ηρα κρατεῖ.
<eur. her. 1254> οὐκ ἄν ς' ἀνάσχοιθ' ̔Ελλὰς ἀμαθίᾳ θανεῖν.
<eur. her. 1255> ἄκουε δή νυν, ὡς ἁμιλληθῶ λόγοις
<eur. her. 1256> πρὸς νουθετήσεις σάς: ἀναπτύξω δέ σοι
<eur. her. 1257> ἀβίωτον ἡμῖν νῦν τε καὶ πάροιθεν ὄν.
<eur. her. 1258> πρῶτον μὲν ἐκ τοῦδ' ἐγενόμην, ὅστις κτανὼν
<eur. her. 1259> μητρὸς γεραιὸν πατέρα προστρόπαιος ὢν
<eur. her. 1260> ἔγημε τὴν τεκοῦσαν ̓Αλκμήνην ἐμέ.
<eur. her. 1261> ὅταν δὲ κρηπὶς μὴ καταβληθῇ γένους
<eur. her. 1262> ὀρθῶς, ἀνάγκη δυστυχεῖν τοὺς ἐκγόνους.
<eur. her. 1263> Ζεὺς δ' — ὅστις ὁ Ζεύς — πολέμιόν μ' ἐγείνατο
<eur. her. 1264> ̔́Ηρᾳ — σὺ μέντοι μηδὲν ἀχθεσθῇς, γέρον:
<eur. her. 1265> πατέρα γὰρ ἀντὶ Ζηνὸς ἡγοῦμαι σὲ ἐγώ:
<eur. her. 1266> ἔτ' ἐν γάλακτί τ' ὄντι γοργωποὺς ὄφεις
<eur. her. 1267> ἐπεισέφρησε σπαργάνοισι τοῖς ἐμοῖς
<eur. her. 1268> ἡ τοῦ Διὸς σύλλεκτρος, ὡς ὀλοίμεθα.
<eur. her. 1269> ἐπεὶ δὲ σαρκὸς περιβόλαι' ἐκτησάμην
<eur. her. 1270> ἡβῶντα, μόχθους οὓς ἔτλην τί δεῖ λέγειν;
<eur. her. 1271> ποίους ποτ' ἢ λέοντας ἢ τρισωμάτους
<eur. her. 1272> Τυφῶνας ἢ Γίγαντας ἢ τετρασκελῆ
<eur. her. 1273> κενταυροπληθῆ πόλεμον οὐκ ἐξήνυσα;
<eur. her. 1274> τήν τ' ἀμφίκρανον καὶ παλιμβλαστῆ κύνα
<eur. her. 1275> ὕδραν φονεύσας μυρίων τ' ἄλλων πόνων
<eur. her. 1276> διῆλθον ἀγέλας κἀς νεκροὺς ἀφικόμην,
<eur. her. 1277> ̔́Αιδου πυλωρὸν κύνα τρίκρανον ἐς φάος
<eur. her. 1278> ὅπως πορεύσαιμ' ἐντολαῖς Εὐρυσθέως.
<eur. her. 1279> τὸν λοίσθιον δὲ τόνδ' ἔτλην τάλας πόνον,
<eur. her. 1280> παιδοκτονήσας δῶμα θριγκῶσαι κακοῖς.
<eur. her. 1281> ἥκω δ' ἀνάγκης ἐς τόδ': οὔτ' ἐμαῖς φίλαις
<eur. her. 1282> Θήβαις ἐνοικεῖν ὅσιον: ἢν δὲ καὶ μένω,
<eur. her. 1283> ἐς ποῖον ἱερὸν ἢ πανήγυριν φίλων
<eur. her. 1284> εἶμ'; οὐ γὰρ ἄτας εὐπροσηγόρους ἔχω.
<eur. her. 1285> ἀλλ' ̓́Αργος ἔλθω; πῶς, ἐπεὶ φεύγω πάτραν;
<eur. her. 1286> φέρ' ἀλλ' ἐς ἄλλην δή τιν' ὁρμήσω πόλιν;
<eur. her. 1287> κἄπειθ' ὑποβλεπώμεθ' ὡς ἐγνωσμένοι,
<eur. her. 1288> γλώσσης πικροῖς κέντροισι κλῃδουχούμενοι:
<eur. her. 1289> Οὐχ οὗτος ὁ Διός, ὃς τέκν' ἔκτεινέν ποτε
<eur. her. 1290> δάμαρτά τ'; οὐ γῆς τῆσδ' ἀποφθαρήσεται;
<eur. her. 1291> κεκλημένῳ δὲ φωτὶ μακαρίῳ ποτὲ
<eur. her. 1292> αἱ μεταβολαὶ λυπηρόν: ᾧ δ' ἀεὶ κακῶς
<eur. her. 1293> ἔστ', οὐδὲν ἀλγεῖ συγγενῶς δύστηνος ὤν.
<eur. her. 1294> ἐς τοῦτο δ' ἥξειν συμφορᾶς οἶμαί ποτε:
<eur. her. 1295> φωνὴν γὰρ ἥσει χθὼν ἀπεννέπουσά με
<eur. her. 1296> μὴ θιγγάνειν γῆς καὶ θάλασσα μὴ περᾶν
<eur. her. 1297> πηγαί τε ποταμῶν, καὶ τὸν ἁρματήλατον
<eur. her. 1298> ̓Ιξίον' ἐν δεσμοῖσιν ἐκμιμήσομαι.
<eur. her. 1299> καὶ ταῦτ' ἄριστα μηδέν' ̔Ελλήνων μ' ὁρᾶν,
<eur. her. 1300> ἐν οἷσιν εὐτυχοῦντες ἦμεν ὄλβιοι.
<eur. her. 1301> τί δῆτά με ζῆν δεῖ; τί κέρδος ἕξομεν
<eur. her. 1302> βίον γ' ἀχρεῖον ἀνόσιον κεκτημένοι;
<eur. her. 1303> χορευέτω δὴ Ζηνὸς ἡ κλεινὴ δάμαρ
<eur. her. 1304> † κρόους' ̓Ολυμπίου † Ζηνὸς ἀρβύλῃ πόδα.
<eur. her. 1305> ἔπραξε γὰρ βούλησιν ἣν ἐβούλετο,
<eur. her. 1306> ἄνδρ' ̔Ελλάδος τὸν πρῶτον αὐτοῖσιν βάθροις
<eur. her. 1307> ἄνω κάτω στρέψασα. — τοιαύτῃ θεῷ
<eur. her. 1308> τίς ἂν προσεύχοιθ'; ἣ γυναικὸς οὕνεκα
<eur. her. 1309> λέκτρων φθονοῦσα Ζηνὶ τοὺς εὐεργέτας
<eur. her. 1310> ̔Ελλάδος ἀπώλες' οὐδὲν ὄντας αἰτίους.
<eur. her. 1311> οὐκ ἔστιν ἄλλου δαιμόνων ἀγὼν ὅδε
<eur. her. 1312> ἢ τῆς Διὸς δάμαρτος: εὖ τόδ' αἰσθάνῃ.
<eur. her. 1314> παραινέσαιμ' ἂν μᾶλλον ἢ πάσχειν κακῶς.
<eur. her. 1315> οὐδεὶς δὲ θνητῶν ταῖς τύχαις ἀκήρατος,
<eur. her. 1315> οὐ θεῶν, ἀοιδῶν εἴπερ οὐ ψευδεῖς λόγοι.
<eur. her. 1316> οὐ λέκτρ' ἐν ἀλλήλοισιν, ὧν οὐδεὶς νόμος,
<eur. her. 1317> συνῆψαν; οὐ δεσμοῖσι διὰ τυραννίδας
<eur. her. 1318> πατέρας ἐκηλίδωσαν; ἀλλ' οἰκοῦς' ὅμως
<eur. her. 1319> ̓́Ολυμπον ἠνέσχοντό θ' ἡμαρτηκότες.
<eur. her. 1320> καίτοι τί φήσεις, εἰ σὺ μὲν θνητὸς γεγὼς
<eur. her. 1321> φέρεις ὑπέρφευ τὰς τύχας, θεοὶ δὲ μή;
<eur. her. 1322> Θήβας μὲν οὖν ἔκλειπε τοῦ νόμου χάριν,
<eur. her. 1323> ἕπου δ' ἅμ' ἡμῖν πρὸς πόλισμα Παλλάδος.
<eur. her. 1324> ἐκεῖ χέρας σὰς ἁγνίσας μιάσματος,
<eur. her. 1325> δόμους τε δώσω χρημάτων τ' ἐμῶν μέρος.
<eur. her. 1326> ἃ δ' ἐκ πολιτῶν δῶρ' ἔχω σώσας κόρους
<eur. her. 1327> δὶς ἑπτά, ταῦρον Κνώσιον κατακτανών,
<eur. her. 1328> σοὶ ταῦτα δώσω. πανταχοῦ δέ μοι χθονὸς
<eur. her. 1329> τεμένη δέδασται: ταῦτ' ἐπωνομασμένα
<eur. her. 1330> σέθεν τὸ λοιπὸν ἐκ βροτῶν κεκλήσεται
<eur. her. 1331> ζῶντος: θανόντα δ', εὖτ' ἂν εἰς ̔́Αιδου μόλῃς,
<eur. her. 1332> θυσίαισι λαί̈νοισί τ' ἐξογκώμασι
<eur. her. 1333> τίμιον ἀνάξει πᾶς' ̓Αθηναίων πόλις.
<eur. her. 1334> καλὸς γὰρ ἀστοῖς στέφανος ̔Ελλήνων ὕπο
<eur. her. 1335> ἄνδρ' ἐσθλὸν ὠφελοῦντας εὐκλείας τυχεῖν.
<eur. her. 1336> κἀγὼ χάριν σοι τῆς ἐμῆς σωτηρίας
<eur. her. 1337> τήνδ' ἀντιδώσω: νῦν γὰρ εἶ χρεῖος φίλων.
<eur. her. 1338> θεοὶ δ' ὅταν τιμῶσιν, οὐδὲν δεῖ φίλων:
<eur. her. 1339> ἅλις γὰρ ὁ θεὸς ὠφελῶν, ὅταν θέλῃ.
<eur. her. 1340> οἴμοι: πάρεργα μὲν τάδ' ἔστ' ἐμῶν κακῶν,
<eur. her. 1341> ἐγὼ δὲ τοὺς θεοὺς οὔτε λέκτρ' ἃ μὴ θέμις
<eur. her. 1342> στέργειν νομίζω, δεσμά τ' ἐξάπτειν χεροῖν
<eur. her. 1343> οὔτ' ἠξίωσα πώποτ' οὔτε πείσομαι,
<eur. her. 1344> οὐδ' ἄλλον ἄλλου δεσπότην πεφυκέναι.
<eur. her. 1345> δεῖται γὰρ ὁ θεός, εἴπερ ἔστ' ὀρθῶς θεός,
<eur. her. 1346> οὐδενός: ἀοιδῶν οἵδε δύστηνοι λόγοι.
<eur. her. 1347> ἐσκεψάμην δὲ καίπερ ἐν κακοῖσιν ὤν,
<eur. her. 1348> μὴ δειλίαν ὄφλω τιν' ἐκλιπὼν φάος:
<eur. her. 1349> ταῖς συμφοραῖς γὰρ ὅστις οὐχ ὑφίσταται,
<eur. her. 1350> οὐδ' ἀνδρὸς ἂν δύναιθ' ὑποστῆναι βέλος.
<eur. her. 1351> ἐγκαρτερήσω βίοτον: εἶμι δ' ἐς πόλιν
<eur. her. 1352> τὴν σήν, χάριν τε μυρίων δώρων ἔχω.
<eur. her. 1353> ἀτὰρ πόνων δὴ μυρίων ἐγευσάμην:
<eur. her. 1354> ὧν οὔτ' ἀπεῖπον οὐδέν' οὔτ' ἀπ' ὀμμάτων
<eur. her. 1355> ἔσταξα πηγάς, οὐδ' ἂν ᾠόμην ποτὲ
<eur. her. 1356> ἐς τοῦθ' ἱκέσθαι, δάκρυ' ἀπ' ὀμμάτων βαλεῖν:
<eur. her. 1357> νῦν δ', ὡς ἔοικε, τῇ τύχῃ δουλευτέον.
<eur. her. 1358> εἶἑν: γεραιέ, τὰς ἐμὰς φυγὰς ὁρᾷς,
<eur. her. 1359> ὁρᾷς δὲ παίδων ὄντα μ' αὐθέντην ἐμῶν:
<eur. her. 1360> δὸς τούσδε τύμβῳ καὶ περίστειλον νεκροὺς
<eur. her. 1361> δακρύοισι τιμῶν — ἐμὲ γὰρ οὐκ ἐᾷ νόμος —
<eur. her. 1362> πρὸς στέρν' ἐρείσας μητρὶ δούς τ' ἐς ἀγκάλας,
<eur. her. 1363> κοινωνίαν δύστηνον, ἣν ἐγὼ τάλας
<eur. her. 1364> διώλες' ἄκων. γῇ δ' ἐπὴν κρύψῃς νεκρούς,
<eur. her. 1365> οἴκει πόλιν τήνδ', ἀθλίως μέν, ἀλλ' ὅμως
<eur. her. 1366> ψυχὴν βιάζου τἀμὰ συμφέρειν κακά.
<eur. her. 1367> ὦ τέκν', ὁ φύσας καὶ τεκὼν ὑμᾶς πατὴρ
<eur. her. 1368> ἀπώλες', οὐδ' ὤνασθε τῶν ἐμῶν καλῶν,
<eur. her. 1369> ἁγὼ παρεσκεύαζον ἐκμοχθῶν βίᾳ
<eur. her. 1370> εὔκλειαν ὑμῖν, πατρὸς ἀπόλαυσιν καλήν.
<eur. her. 1371> σέ τ' οὐχ ὁμοίως, ὦ τάλαιν', ἀπώλεσα
<eur. her. 1372> ὥσπερ σὺ τἀμὰ λέκτρ' ἔσῳζες ἀσφαλῶς,
<eur. her. 1373> μακρὰς διαντλοῦς' ἐν δόμοις οἰκουρίας.
<eur. her. 1374> οἴμοι δάμαρτος καὶ τέκνων, οἴμοι δ' ἐμοῦ,
<eur. her. 1375> ὡς ἀθλίως πέπραγα κἀποζεύγνυμαι
<eur. her. 1376> τέκνων γυναικός τ': ὦ λυγραὶ φιλημάτων
<eur. her. 1377> τέρψεις, λυγραὶ δὲ τῶνδ' ὅπλων κοινωνίαι.
<eur. her. 1378> ἀμηχανῶ γὰρ πότερ' ἔχω τάδ' ἢ μεθῶ,
<eur. her. 1379> ἃ πλευρὰ τἀμὰ προσπίτνοντ' ἐρεῖ τάδε:
<eur. her. 1380> ̔Ημῖν τέκν' εἷλες καὶ δάμαρθ': ἡμᾶς ἔχεις
<eur. her. 1381> παιδοκτόνους σούς. εἶτ' ἐγὼ τάδ' ὠλέναις
<eur. her. 1382> οἴσω; τί φάσκων; ἀλλὰ γυμνωθεὶς ὅπλων,
<eur. her. 1383> ξὺν οἷς τὰ κάλλιστ' ἐξέπραξ' ἐν ̔Ελλάδι,
<eur. her. 1384> ἐχθροῖς ἐμαυτὸν ὑποβαλὼν αἰσχρῶς θάνω;
<eur. her. 1385> οὐ λειπτέον τάδ', ἀθλίως δὲ σῳστέον.
<eur. her. 1386> ἕν μοί τι, Θησεῦ, σύγκαμ': ἀθλίου κυνὸς
<eur. her. 1387> κόμιστρ' ἐς ̓́Αργος συγκατάστησον μολών,
<eur. her. 1388> λύπῃ τι παίδων μὴ πάθω μονούμενος.
<eur. her. 1389> ὦ γαῖα Κάδμου πᾶς τε Θηβαῖος λεώς,
<eur. her. 1390> κείρασθε, συμπενθήσατ', ἔλθετ' ἐς τάφον
<eur. her. 1391> παίδων: ἅπαντας δ' ἑνὶ λόγῳ πενθήσετε
<eur. her. 1392> νεκρούς τε κἀμέ: πάντες ἐξολώλαμεν
<eur. her. 1393> ̔́Ηρας μιᾷ πληγέντες ἄθλιοι τύχῃ.
<eur. her. 1394> ἀνίστας', ὦ δύστηνε: δακρύων δ' ἅλις.
<eur. her. 1395> οὐκ ἂν δυναίμην: ἄρθρα γὰρ πέπηγέ μου.
<eur. her. 1396> καὶ τοὺς σθένοντας γὰρ καθαιροῦσιν τύχαι.
<eur. her. 1397> φεῦ:
<eur. her. 1398> αὐτοῦ γενοίμην πέτρος ἀμνήμων κακῶν.
<eur. her. 1399> παῦσαι: δίδου δὲ χεῖρ' ὑπηρέτῃ φίλῳ.
<eur. her. 1400> ἀλλ' αἷμα μὴ σοῖς ἐξομόρξωμαι πέπλοις.
<eur. her. 1400> ἔκμασσε, φείδου μηδέν: οὐκ ἀναίνομαι.
<eur. her. 1401> παίδων στερηθεὶς παῖδ' ὅπως ἔχω ς' ἐμόν.
<eur. her. 1402> δίδου δέρῃ σὴν χεῖρ', ὁδηγήσω δ' ἐγώ.
<eur. her. 1403> ζεῦγός γε φίλιον: ἅτερος δὲ δυστυχής.
<eur. her. 1404> ὦ πρέσβυ, τοιόνδ' ἄνδρα χρὴ κτᾶσθαι φίλον.
<eur. her. 1405> ἡ γὰρ τεκοῦσα τόνδε πατρὶς εὔτεκνος.
<eur. her. 1406> Θησεῦ, πάλιν με στρέψον, ὡς ἴδω τέκνα.
<eur. her. 1407> ὡς δὴ τί; φίλτρον τοῦτ' ἔχων ῥᾴων ἔσῃ;
<eur. her. 1408> ποθῶ: πατρός τε στέρνα προσθέσθαι θέλω.
<eur. her. 1409> ἰδοὺ τάδ', ὦ παῖ: τἀμὰ γὰρ σπεύδεις φίλα.
<eur. her. 1410> οὕτως πόνων σῶν οὐκέτι μνήμην ἔχεις;
<eur. her. 1411> ἅπαντ' ἐλάσσω κεῖνα τῶνδ' ἔτλην κακά.
<eur. her. 1412> εἴ ς' ὄψεταί τις θῆλυν ὄντ', οὐκ αἰνέσει.
<eur. her. 1413> ζῶ σοι ταπεινός; ἀλλὰ πρόσθεν οὐ δοκῶ.
<eur. her. 1414> ἄγαν γ': ὁ κλεινὸς ̔Ηρακλῆς οὐκ εἶ νοσῶν.
<eur. her. 1415> σὺ ποῖος ἦσθα νέρθεν ἐν κακοῖσιν ὤν;
<eur. her. 1416> ὡς ἐς τὸ λῆμα παντὸς ἦν ἥσσων ἀνήρ.
<eur. her. 1417> πῶς οὖν ἔτ' † εἴπης † ὅτι συνέσταλμαι κακοῖς;
<eur. her. 1418> πρόβαινε.    χαῖρ', ὦ πρέσβυ.    καὶ σύ μοι, τέκνον.
<eur. her. 1419> θάφθ' ὥσπερ εἶπον παῖδας.    ἐμὲ δὲ τίς, τέκνον;
<eur. her. 1420> ἐγώ.    πότ' ἐλθών;    ἡνίκ' ἂν θάψῃς τέκνα.
<eur. her. 1421> πῶς;    εἰς ̓Αθήνας πέμψομαι Θηβῶν ἄπο.
<eur. her. 1422> ἀλλ' ἐσκόμιζε τέκνα δυσκόμιστα γῇ:
<eur. her. 1423> ἡμεῖς δ' ἀναλώσαντες αἰσχύναις δόμον,
<eur. her. 1424> Θησεῖ πανώλεις ἑψόμεσθ' ἐφολκίδες.
<eur. her. 1425> ὅστις δὲ πλοῦτον ἢ σθένος μᾶλλον φίλων
<eur. her. 1426> ἀγαθῶν πεπᾶσθαι βούλεται, κακῶς φρονεῖ.
<eur. her. 1427> στείχομεν οἰκτροὶ καὶ πολύκλαυτοι,
<eur. her. 1428> τὰ μέγιστα φίλων ὀλέσαντες.
